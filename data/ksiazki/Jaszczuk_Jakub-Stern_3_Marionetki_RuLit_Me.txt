

   

   Copyright© Paweł Jaszczuk, 2012

   Projekt okładki
   Dorota Kulawik

   Zdjęcie na okładce
   Encyklopedia powszechna Ultima Thule, Warszawa 1935

   Redaktor prowadzący
   Konrad Nowacki

   Redakcja
   Renata Bubrowiecka

   Korekta
   Jolanta Kucharska

   Łamanie
   Jacek Kucharski

   ISBN 978-83-7839-011-4

   Warszawa 2012

   Wydawca
   Prószyński Media Sp. z o.o.
   02- 651 Warszawa, ul. Garażowa 7
   www. proszynski. pl

   Druk i oprawa
   Drukarnia Naukowo-Techniczna
   Oddział Polskiej Agencji Prasowej SA
   03- 828 Warszawa, ul. Mińska 65


   Wtorek, 28 czerwca 1938

   Było pięć po pierwszej, gdy Jakub Stern, wsłuchując się w pomruki ustępującej burzy, podszedł do planu Lwowa wiszącego na ścianie. Przez kilka sekund zastanawiał się, a potem wyjął z ust stalową szpilkę i wbił ją z impetem w miejsce, gdzie biała linia odginała się od okręgu i biegła zygzakiem na usypane przez ludzi wzniesienie. Przyjęta przez Horbaya podziałka nie pozwalała na dokładne wskazanie miejsca, lecz znając topografię tego terenu, dziennikarz dałby sobie uciąć rękę, że się nie myli.
   To właśnie tam, u podstawy kopca Unii Lubelskiej, pod resztkami obronnych murów warowni Daniela Rurykowicza przed pięcioma dniami rozegrała się nocna scena, której niecierpliwym widzem była śmierć. Po nocy nastał słoneczny poranek i grupka gimnazjalistek, idąca w czwartek na kopiec usypanydzięki staraniom Franciszka Smolki, natknęła się na coś, co w jednej chwili zmieniło radosną lekcję w plenerze w piekło.
   Po niecałym kwadransie na miejsce przybył patrol z komisariatu przy Kurkowej 23 zawiadomiony przez dwie uczennice wysłane przez nauczycielkę. Dzielnym dziewczętom i profesorce od francuskiego podziękowano uprzejmie, a sprawą zajęła się wojewódzka policja pod nadzorem samego inspektora Andrzeja Zięby.
   Stern, tak jak Zięba, potrzebował w tych dniach sukcesu. Nie zadowalały go już artykuliki o pijanym szewcu, który na Zamarstynowie zadźgał szydłem niewierną kochankę, ani o pożarze składów tekstylnych na Kleparowie podpalonych najpewniej przez bankrutującego sukiennika. Jego ambicje sięgały dalej. Był przecież przez kilka miesięcy na Uniwersytecie Jana Kazimierza ekspertem kryminalnym. Tytuł ten pochlebiał mu, bo Stern znał w swoim mieście niemal każdy dom i każde drzewo. Tu się urodził, tu kończył szkoły i tu od lat mieszkał z rodziną w willowej dzielnicy na Pohulance. I możewłaśnie dlatego nie potrafił sobie wyobrazić, jak mogło dojść do tego wyjątkowego mordu. Doświadczenie podpowiadało mu, że ów przymiotnik powinien być zarezerwowany do opisu szczególnie drastycznych przypadków. Ale problem polegał na tym, że kilkanaście lat prowadzenia kroniki kryminalnej w „Kurierze” sprawiło, że mu spowszedniał.
   Stern musiał natychmiast zdobyć informacje od świadków. Dlatego w miniony piątek około jedenastej zjawił się pod bramą gimnazjum żeńskiego przy ulicy Krasickich 18 a. Po ceremonii wręczenia cenzurek przez panią dyrektor przeprowadził niełatwą rozmowę z jedną z dziewcząt, która uczestniczyła w feralnym spacerze.
   Starał się być miły. Zaczerpnął głęboko powietrza, zanim podszedł do uczennicy wskazanej mu przez uczynne koleżanki. Na początek przedstawił się i pokazał legitymację dziennikarską, potem, przybierając niemal ojcowski ton, pogratulował dziewczynce świadectwa. Panienka, o imieniu Adela, ubrana w granatową spódnicę, plisowaną bluzkę i czapkę z otokiem, wyczuła w jego słowach obłudę i, zaczerwieniwszy się, rozejrzała się niepewnie. Stern jednak nie ustępował. Uśmiechał się przyjacielsko, patrzył w kasztanowe oczy łagodnie jak ksiądz i mówił o uczniowskiej odwadze oraz o obywatelskiej odpowiedzialności.
   Dzierlatka w końcu się przełamała i powiedziała, że kiedy poprzedniego dnia poszła z koleżankami i panią profesor od francuskiego na wycieczkę pod Wysoki Zamek, zobaczyła burego kotka, który ukrył się przed nią w krzakach. Był przesympatyczny, więc zaciekawiona pobiegła za nim i natknęła się na mężczyznę opartego plecami o mur. A właściwie widziała tylko jego beżowe buty i jasnobrązowe spodnie, bo całą sylwetkę zasłaniał gęsty krzew bzu. Kiedy nieświadoma niczego odchyliła gałąź, sądząc, że to właściciel zwierzaka, wtedy...
   Na grzeczne pytanie Sterna, co wtedy zobaczyła, Adela odpowiedziała, lejąc łzy, że ten pan w ochlapanej krwią marynarce nie miał głowy, a w jej miejscu unosił się rój obrzydliwych...
   Stern ze zrozumieniem kiwnął głową. Wielokrotnie widział już fruwające nad trupami ściernice, poprosił więc dziewczynę o dalsze szczegóły, lecz ta ledwie wy- dukała, że nie mogła dłużej znieść tego straszliwego widoku. Poczuła nagle w żołądku okropny ścisk i odeszła na bok, by... A kiedy było po wszystkim, pojawiła się przy niej pani profesor. Usłyszała wtedy:Mon Dieu, c’est terrible! - i natychmiast zgodnie z poleceniem wróciła do reszty koleżanek.
   Redaktor ponownie pochwalił uczennicę. Potem, przymilając się, zdążył wyciągnąć od niej jeszcze jeden bardzo ważny szczegół: że pozostawiony pod ścianą mężczyzna miał w butonierce białą różę, a jego dłonie były skrępowane linką. Ta ostatnia wiadomość miała dla Jakuba Sterna kapitalną wartość. Oznaczała bowiem, że zabójca (lub zabójcy) był do swego czynu przygotowany, a to raczej wykluczało działanie w afekcie.
   Ile czasu potrzeba na dopracowanie szczegółów, wybranie pory dnia i sprawdzenie miejsca? Godzinę, dzień, a może cały tydzień? W jaki sposób należy zbliżyć się do ofiary? Czy uderzyć ją znienacka, a może siedzieć zaczajony w krzakach i czekać, aż się wreszcie pojawi? Gdzie trzymać linkę i czy wcześniej należy ją odmierzyć? Czy skrępować dłonie przed dekapitacją, jak nakazywała logika, czy może, przeciwnie, użyć linki dopiero wtedy, gdy mężczyzna wyzionie ducha?
   Stern skonstatował nie pierwszy raz, że wymyślanie metody uśmiercenia przypomina pisanie scenariusza filmowego, który ożywiają obsada, no i oczywiście scenografia: oświetlenie, kostiumy, rekwizyty, a wśród nich ten najważniejszy - narzędzie zbrodni. Wcale jednak to go nie pocieszyło, gdyż znowu musiał odtworzyć czyjś cholerny plan.
   Przypomniał sobie jeszcze krótkie spięcie z profesorką od francuskiego. Chuda i wysoka jędza w rogowych okularach niespodziewanie wyrosła obok niego na szkolnej alejce, wrzeszcząc:Va-t’en!Va-t’en! - jakby chciała wydrapać mu oczy. Zrobiło się niezgorsze zamieszanie. Nadbiegł woźny z miotłą, po nim wuefista i reszta grona nauczycielskiego. Dziewczynka zaczęła głośno szlochać, a kobieta gardłowała, że wezwie policję, i wyzwała go od starych zboczeńców. Gdy wuefista o posturze zapaśnikaPytlasińskiego podwinął rękawy koszuli, Stern postanowił się ewakuować.
   Po przyjściu do swojej dziennikarskiej kuchni w redakcji natychmiast upichcił z uzyskanych wiadomości wyborną potrawę. Połączył naiwną młodość z ohydną śmiercią. Wymyślił śpiew gimnazjalistek, co ubarwiło scenkę i spotęgowało grozę chwili. Opisał burego kotka, kwitnący dziki bez i wreszcie oparte o mur zwłoki. Nie pominął też plam krwi na szutrowej alejce, a także roju brzęczących much. Podał nawet inicjały bohaterki, zachowując dla siebie wiadomość o krepującej ręce lince.
   Wstał zza biurka, przeciągnął się i podszedł do okna. Machina ruszyła i nic nie mogło jej zatrzymać. Wiedział, że dopóki nie wykryje mordercy, dopóty nie będzie mógł spokojnie żyć: rozmawiać z żoną, bawić się z dziećmi, spać, jeść ani wykonywać tysiąca innych prozaicznych czynności. Czuł stalową obręcz zaciskającą mu się wokół skroni, otworzył więc okno i wpuścił do środka powietrze rześkie po gwałtownej burzy. Oddychał głęboko i patrzył. Urzekała go panorama miasta. Daleko na horyzoncie tonął w zieleni opisany przez niego kopiec, na wprost w ostrym słońcu bielała wyniosła wieża ratuszowa, a nieco w prawo, na szczycie katedry łacińskiej promieniał pozłacany krzyż. Jakub Stern opuścił wzrok. Na ulicy parowały kałuże, a ludzie stojący na przystanku strzepywali parasole i wychodzili spod drzew, widząc nadjeżdżające od strony placu Mariackiego żelazne cielsko tramwaju.
   Stern, korzystając z nieobecności Wilgi, wyjął papierosa z papierośnicy, przetoczył go między palcami, po chwili zapalił od starego wysłużonego ronsona i zaciągnął się kojącym dymem. Kto jak kto, ale on nie powinien być zbyt wrażliwy. Miał za sobą przecież wystarczająco długi trening w redakcji. Obejrzał w tym czasie dziesiątki rozkładających się zwłok, napisał o nich tysiące zdań (za które dostał poniżające honoraria), więc teoretycznie nie powinien go martwić jeszcze jeden rozkawałkowany denat. Patrząc na zapalniczkę, stwierdził z żalem, że tym razem nie pójdzie tak łatwo.
   Zbiegiem okoliczności znał ofiarę. Opisany przez niego w kryminalnej kronice nieszczęśnik, Konrad Rewalski, pracował w Akcyjnym Banku Hipotecznym przy placu Daniela Halickiego, w którym Stern z żoną mieli rachunki i książeczki oszczędnościowe. To nie działało na jego korzyść. Kiedy pojawił się w banku, by zadać kilka niewinnych pytań, na jego widok automatycznie zamykały się usta urzędników.
   Doskonale pamiętał kasjera. Mężczyzna siedział w głębi sali przyjęć, po jej lewej stronie, przy marmurowym blacie w modnym kolorze écru. Badawczo przypatrywał się klientom wchodzącym po zielonym dywanie, jakby chcąc już pierwszym spojrzeniem zaszufladkować ich w swoim bankowym rejestrze. Był nadwyraz uprzejmy. Zwykle nosił jasnobrązowy garnitur, białą koszulę, jedwabny stalowy krawat i chusteczkę w tym samym kolorze zatkniętą w kieszonce marynarki, pod butonierką. Sądząc po zmęczonej twarzy, przekroczył już czterdziestkę, do którego to punktu Stern nieuchronnie się zbliżał. Miał posiwiałe, lecz jeszcze bujne włosy, które odruchowo przeczesywał wypielęgnowaną, delikatną dłonią. I właśnie na te szpakowate włosy zwróciła kiedyś uwagę Anna, co teraz nie miało żadnego znaczenia, lecz wtedy sprawiło, że Stern zacząć myśleć o nim z odrobiną zazdrości. Z nieodgadnionej twarzy kasjera spoglądały na klientów niebieskie oczy, podczas gdy z jego miękkich, idealnie wykrojonych ust, nad którymi zaznaczał się równo przycięty rudziejący wąsik, płynęły miłe słowa. Być może właśnie taki mdły obrazek - zastanawiał się Stern - mimowolnie sprowokował kogoś, by urwać facetowi głowę, jak wystrojonej na wystawie kukle?
   Odszedł od okna i zgasił papierosa w popielniczce. Siadł za biurkiem i, bawiąc się okrągłymi klawiszami maszyny do pisania Continental, przypomniał sobie, że na początku czerwca natknął się na Rewalskiego przy zakładzie dla ociemniałych. Kasjer go nie widział. Szedł przechylony na bok z czarną walizką, kierując się w stronę kąpieliska przy Dybowskiego. Obok niego podążał szczupły młodzieniec, lecz Stern nie dostrzegł jego twarzy. Kilka miesięcy wcześniej spotkał urzędnika w innych okolicznościach. W Wielki Czwartek Rewalski kupował w centrali przy ulicy Rutowskiego u Riedla czekoladowe jajka Ph. Sucharda i angielskie biszkopty Huntleya. W świątecznie udekorowanej hali kręciło się wielu klientów. Sklepowe uwijały się za ladą, zręcznie pakując towar pod czujnym okiem szefa, pana Edmunda. Kasjer długo udawał, że nie widzi dziennikarza, lecz w końcu, natrafiwszy na jego spojrzenie, grzecznie mu się ukłonił.
   Ale takie osobiste wspominki nie nadawały się do publikacji w „Kurierze”, który kosztował, bądź co bądź, dwadzieścia pięć groszy. Należało zdobyć jak najwięcej informacji z prywatnego życia Rewalskiego. Chociażby czy nadużywał alkoholu, czy miał długi, czy chodził do burdelu, a może wprost przeciwnie, seks z kobietami go nie interesował lub, co też było prawdopodobne, miał jakieś idiotyczne polityczne ciągoty i z „dobrobytu” komunizował? I co robił przez ostatnie dwadzieścia cztery godziny swego życia?
   Jakub Stern cofnął się wspomnieniami jeszcze o jeden dzień. Gdy w miniony czwartek sensacyjna wiadomość dotarła do redakcji, natychmiast udał się pod kopiec, by obejrzeć miejsce, gdzie znaleziono okaleczonego trupa. Kiedy wspiął się na wzgórze, była druga po południu i słońce paliło niemiłosiernie. Zdyszany zdjął marynarkę i poluzował krawat. Schował się w cieniu pod murem i przyglądał się z bliska średniowiecznym kamieniom i cegłom. Po chwili odkrył na nich brunatne plamy z przyklejoną do nich kępką szpakowatych włosów. Dostrzegł też dwie tłuste muchy, które nic sobie nie robiły z jego obecności i spacerowały po wapiennej spoinie, pocierając zabawnie skrzydełkami.
   Stern wyjął aparat z futerału, rozejrzał się i pstryknął kilkanaście zdjęć. Utrwalił na kliszy zapalony przez kogoś znicz w glinianej oprawie, pustą butelkę po marcowym piwie, pudełko po papierosach Triumf i trzy wdeptane w trawę niedopałki, które położył potem na białej wykrochmalonejchusteczce, by im się dokładniej przyjrzeć.
   Dwa dłuższe ogarki były rozwarstwione, miały sparciałą i zabrudzoną ziemią bibułkę, co skłaniało Sterna do wniosku, że leżały tu wraz z przegniłym kartonowym opakowaniem co najmniej kilka tygodni, więc nie przedstawiały dla niego żadnej poznawczej wartości. Ale krótszy niedopałek egipskiego był dość dobrze zakonserwowany. Leżał w trawie krótko i miał wyraźne ślady zgniecenia, jakby palacz trzymał go do ostatniej chwili w zębach.
   Stern starannie udokumentował miejsce zbrodni, ale żeby ustalić sprawców lub sprawcę, musiał wiedzieć po stokroć więcej, chociażby to, czy zbiegiem okoliczności egipski nie wędził aromatycznym dymem płuc mordercy. Równie dobrze mógł przecież parzyć palce któregoś z zabezpieczających teren policjantów lub przypadkowego przechodnia niemającego ze sprawą nic wspólnego.
   Rozglądał się za czymś, co mogło posłużyć katowi za oparcie głowy ofiary, lecz nie znalazł ani kamienia, ani żadnego odpowiedniego pieńka. Możliwe że zabrała go policja albo potoczył się gdzieś ze skarpy w stronę Kopcowej.
   Z tymi wątpliwościami podniósł leżącą w trawie butelkę po ulubionym przez siebie piwie i zerknął na nią pod światło. W środku dostrzegł kilka komarów i martwą biedronkę. Nagle coś nim wstrząsnęło i ze złością cisnął flaszkę w bliskie krzaki leszczyny. Na zielonym denku zobaczyłcoś, czego od dziecka panicznie się bał - zasuszony odwłok i poskręcane odnóża kosmatego pająka.
   Przypominając sobie wapienną zaprawę zachlapaną krwią, na nowo próbował dociec, w jaki sposób kasjer znalazł się w tym miejscu. Jakie były ostatnie godziny i minuty jego życia? Zginął przypadkiem czy, przeciwnie, został doprowadzony na miejsce dekapitacji siłą? Jakie związki emocjonalne łączyły go z katem lub katami? Jakich użyto wobec niego argumentów? A może Rewalski zwyczajnie wybrał się na spacer i niespodzianie spotkało go nieszczęście? Jeśli tak, można by założyć, że ofiara i kat wspięli się wcześniej na kopiec i oglądali razem nocną panoramę miasta, zachwycając się jej pięknem. Ta ostatnia wersja spodobała się Sternowi i nawet „wiedział”, jak należałoby to zrobić. Przyłapał się na tym, że w czasie wizji popełnił błąd. Nie zajrzał do otworów strzelniczych. A przecież mógłby znaleźć w nich ślady krwi, bo wetknięta w taki otwór głowa byłaby unieruchomiona niczym w imadle.
   Zakończył wspominki, podniósł słuchawkę telefonu i wykręcił numer sekretariatu. Odezwała się Kazia, którą poprosił grzecznie o połączenie z inspektorem Andrzejem Ziębą.
   Liczył na cud. Chciał ponownie naciągnąć inspektora na rozmowę i usłyszeć choćby nikłą wskazówkę, z której dałoby się wysnuć kolejne wnioski, lecz Zięba nabrał wody w usta. Oschle zakomunikował, że do zakończenia sprawy nie będzie nikogo, a zwłaszcza plotkarskiej prasy o niczym informował. Nie spodobała mu się też propozycja spotkania. Nie zadziałała nawet magia Engelkreisa, łyczakowskiej knajpy, w której wydudlili już hektolitry piwa. I właśnie to zaprzaństwo rozpaliło złość Sterna.
   - Masz krótką pamięć! - krzyczał do słuchawki.
   -Zapomniałeś, ile razy cipomogłem? Przypomnij sobie tego wariata w kiecce, któremu przestrzeliłeś oko. Gdyby nie ja...
   - Gdyby nie ja - przerwał mu inspektor Zięba przyciszonym głosem - dawno byś, Kuba, nie żył! Prosiłem cię, żebyś do mnie więcej nie dzwonił. Podałem ci inicjały denata i od razu zastrzegłem, byś tego nie publikował, a ty już następnego dnia odwaliłeś na pół szpalty chamski artykuł. Bawisz się ze mną w ciuciubabkę? Do tego fotografia z miejsca przestępstwa: palący się znicz i fragment ściany ze znakiem zapytania. Złożę na ciebie raport, żebyś się, Kuba, nie zdziwił!
   - A pisz, pisz te swoje cholerne raporty! - darł się Stern. - Strasznie się ciebie boję! Ale powiedz choć jedno miłe słowo! Kiedy i gdzie go chowają...
   - Ciało! - syknął Zięba i bezczelnie się rozłączył.
   Przez kilka minut Stern zastanawiał się, co mogło oznaczać to jego „ciało” lub „miało”, ale im bardziej się nad tym głowił, tym silniej utwierdzał się w przekonaniu, że inspektor z niego zakpił. W końcu zniechęcony dał sobie spokój i stwierdził z żalem, że jedynie ciężką pracą może uzyskać potrzebne wiadomości.
   Wtedy przyszła mu do głowy najprostsza myśl, że źródłem wiedzy jest bank i właśnie tam od razu należało pójść, zamiast liczyć na stare znajomości. Być może kat poznał ofiarę w banku? Być może ją szantażował? Kiedy o tym pomyślał, do pokoju weszła jego redakcyjna koleżanka Wilga de Brie, rozczesując palcami mokre włosy. Stern spojrzał na jej przemoczoną sukienkę, przylepioną do wiotkiego, powabnego ciała, i łobuzersko się uśmiechnął. Pod białą tkaniną rysowały się ostre sutki, a poniżej pępka wyraźnie odznaczał się pobudzający męską wyobraźnię trójkącik łona.
   - Co się tak obleśnie gapisz?! - sprowadziła go na ziemię. - Zapomniałeś, że masz żonę i dwójkę dzieci?
   Podeszła do swojej szafki, wyjęła bawełniany ręcznik i zaczęła wycierać czarne kręcone włosy. Wyglądała ślicznie. Była szczupła, niemal tak wysoka jak on i miała brązowe oczy oraz maleńki pieprzyk na prawym policzku. Jej typ urody kojarzył się Sternowi nieodmiennie z Bałkanami.
   - Zaczekaj! - zaczął przymilnym tonem. - Błagam, zostaw te włosy tak, jak są. Chciałem prosić cię o niewielką przysługę.
   - Oszalałeś? - Spojrzała podejrzliwie.
   - Pozwolisz,że ci wyjaśnię? Wczoraj przed południem wybrałem się do Akcyjnego Banku Hipotecznego na placu Halickim, w którym ja i moja żona mamy konta. Próbowałem dowiedzieć się czegoś o Konradzie Rewalskim, nieboszczyku znalezionym pod Wysokim Zamkiem, który był tam za życia kasjerem, lecz na dźwięk jego nazwiska wszystkim urzędnikom odjęło raptem mowę. Pomyślałem...
   - Co?
   - ...żemamy niepowtarzalną szansę - ciągnął, nie odrywając wzroku od Wilgi - zdobyć potrzebne dane. Gdybyś zechciała tylko...
   I Stern opisał w kilku zdaniach wygląd kasjera, miejsce, gdzie siedział, a także nie omieszkał dodać, że według niektórych kobiet gość był szalenie przystojny, jakby właśnie ta ostatnia wiadomość mogła mieć dla Wilgi znaczenie.
   Dziewczyna słuchała jego opowieści, a potem bezceremonialnie, odwrócona do niego tyłem, poprawiła pod sukienką wilgotne dessous.
   - A jak się nie uda? - zapytała.
   - Uda! Teraz na twoją tajną broń polecą wszyscy faceci - nie ustępował Jakub, licząc nie bez racji, że ten komplement zadziała lepiej niż pokrętne tłumaczenie.
   - Musisz zrobić to zaraz - dodał. - Potrzebny jest nam tylko adres Rewalskiego, potem ruszymy z kopyta. Wiem, że perfidnie cię wykorzystuję, ale...
   Nie dokończył. Wilga rzuciła w niego ręcznikiem, a potem zakręciła się na pięcie, chwyciła torebkę i wybiegła na korytarz z jakimś dziwacznym śmiechem, potrząsając włosami.

   W tym momencie nie zdawała sobie sprawy, w jakim jest stanie. Dla postronnego obserwatora zachowywała się zupełnie normalnie, lecz były to pozory, bo Wilga po roku pracy w lwowskim „Kurierze” była kłębkiem nerwów. Pierwszy raz spadła na nią ta cholerna pustka myśli przed blisko dwoma miesiącami, gdy ze Sternem próbowali wykryć sprawcę morderstw na Rynku. Kiedy rozmawiała z podejrzanym Robertem Bareckim, wciąż miała przed oczami zamaskowane męskie zwłoki spoczywające na murku fontanny Am- fitryty. Przepytując go, zdolnego młodego pięściarza i kiepskiego studenta prawa, i skupiając sięna grze jego ciała, na jego ruchliwych i zawziętych oczach, pomyliła chronologię zdarzeń. Czego nie zauważył także sam Barecki, którego mózg, poobijany rękawicą bokserską, przyjmował widocznie ograniczoną porcję informacji. A potem przyszło jeszcze bardziej traumatyczne doświadczenie: Wilga de Brie stała się zakładniczką szaleńca i to, że uszła z życiem, zawdzięczała wyłącznie brawurowej akcji Sterna i Zięby.
   Od tamtej pory minęły prawie dwa miesiące. Wilga wróciła z trzytygodniowego urlopu w Worochcie. Koleżanki z redakcji zazdrościły jej opalenizny i wrażeń i wydawałoby się, że znowu jest gotowa poświęcać się bez reszty „Kurierowi”, lecz doświadczone oko Sterna dostrzegło w jej zachowaniu niepokojące zmiany, jak delikatne pęknięcie na lustrze. Dziewczyna bywała częściej zamyślona, a jednocześnie dziwnie uparta. Pisząc zaś na maszynie, opuszczała wyrazy, co do tej pory w ogóle jej się nie zdarzało.
   Stern rozumiał sytuację partnerki. Rok wcześniej przeżył podobne załamanie, o którym nikomu nie mówił, a które miało związek ze schwytaniem dziewiętnastolatka z Łucka kolekcjonującego prawe kobiece dłonie. Jakub pierwszy wytypował go z grona podejrzanych. Dlatego dzięki pomocy Zięby przeprowadził z nim długą rozmowę w celi. Chciał koniecznie poznać motywy. Musiał dowiedzieć się, co naprawdę roiło się w jego chorej głowie. Kiedy wszedł do karceru, był zdumiony. Chłopak wyglądał jak aniołek: jasne włosy, niebieskie oczy i rozbrajający uśmiech. Przywitał się ze Sternem jak ze starszym bratem i wyglądał na nieco speszonego, gdy delikatnie ściskał mu dłoń. I dopiero dwa tygodnie później organizm Jakuba Sterna nagle się zbuntował. Gdy w poniedziałek rano dziennikarz wybrał się z koszykiem po świeże pieczywo, zobaczył w witrynie sklepu swoje odbicie i natychmiast opuścił wzrok. Był nie tylko nieogolony, lecz także dziwacznie ubrany: miał na sobie wiosenny płaszcz, pod spodem wygniecioną piżamę, na głowie słomkowy kapelusz, a na nogach dwa różne buty.
   Wracał do domu zawstydzony i przerażony swoją bezsiłą. Miał jednak szczęście: żaden z sąsiadów go nie widział, a Anna także spała, gdy zamykał za sobą drzwi do łazienki. Kiedy golił się, odwracając wzrok od lustra, przypomniał sobie słowa swego ukochanego dziadka antykwariusza, który na każdą okoliczność miał odpowiednie przysłowie: „Choćbyś uciekał przez góry, las, śmierć do ciebie zdąży na czas” - mawiał dziadek Paweł i dodawał: „Zapamiętaj, Kuba, że każdy jeden będzie musiał za swoje błędy Panu Bogu zapłacić”.

   Nie było jej już z pół godziny. Stern zapalił następnego papie-rosa i wystukał na maszynie kilkanaście zdań o kieszonkowcu, który w biały dzień kroił frajerów na Łyczakowie.
   Wierzył w powodzenie misji redakcyjnej koleżanki. Współpracowali od roku i zdążyli się już dobrze poznać. Rozwiązali nawet razem kilka ponurych spraw i wciąż wróżono im w „Kurierze” obiecującą przyszłość. De Brie miała niezłe referencje dziennikarskie i za sobą twardą szkołę życia w Łodzi, skąd uciekła do Lwowa, gdy swoimi ostrymi tekstami naraziła się miejscowej żulii. Spośród wielu jej cech dwie szczególnie imponowały Sternowi. Wilga była ambitna i nieobliczalna jak on. Zastanawiał się czasami, dlaczego do tej pory nie znalazła sobie gacha, bo do ich pokoju zaglądało przecież wielu adoratorów, którzy bywało, że dzwonili, by zapytać o panią redaktor, a nawet przynosili kwiaty albo słali liściki. Ale wszystkie znajomości de Brie kończyły się zwykle po kilku dniach lub tygodniach, jakby dziewczyna odstraszała amantów swoją skomplikowaną i nietypową psychiką.
   Kiedy Wilga pojawiła się w pokoju, zadowolona puściła do Sterna oko.
   - Miałeś rację! Kolesie kasjera powyłazili na mój widok zza lady, za to ich koleżanki tylko fukały na mnie.
   Zwierzyłam się panom, że przyjechałam prosto z dworca kolejowego i złapała mnie ulewa na Rynku. Lałam krokodyle łzy. Nie chciałam uwierzyć, że pan Konrad Rewalski, mójcordial ami, nieżyje. „To jakaś straszna pomyłka! - nie dowierzałam. - Mieliśmy z panem Konradem wspaniałe plany. W dzień obiecał mi pokazać miasto, a wieczorem mieliśmy pójść do teatru na przednią sztukę. No, co tam u was dzisiaj grają?”.„Pana Jowialskiego, proszę pani”, podpowiedział mi usłużnie jakiś miły bałwan. A potem ten sam bałwan z maślanymi oczami wyjął z pugilaresu swoją wizytówkę i zapisał na odwrocie adres nieboszczyka. Był niezwykle uprzejmy, jakbym miała zostać jego klientką albo... - Wilga nie dokończyła i położyła na biurku kremową wizytówkę z zapisanym na odwrocie domicylem.
   To miała być cudowna nitka, która według Sterna powinna ich wkrótce zaprowadzić do kłębka.
   Jakub chwycił więc karteczkę i natychmiast zszedł do szefa, by przekuć tę ważną informację w sukces. W dwóch zdaniach oznajmił mu, że sprawa kasjera ruszyła wreszcie z miejsca, artykuł już się pisze, a on potrzebuje na gwałt kluczyków do samochodu, którym zaraz pojadą z Wilgą pod zdobyty przez nią adres.

   - Co myślisz, Kuba, o szantażu? - zapytała de Brie, sadowiąc się obok Sterna w samochodzie. - Kasjer zginął, bo... nie wywiązał się z obietnic.
   - Jakich obietnic?
   - Tego jeszcze nie wiem.
   - Dlaczego właśnie szantaż przyszedł ci do głowy?
   - Pracował w banku. Znał zabezpieczenia i obowiązujące w nim procedury. Być może wiedział za dużo, więc przypłacił to życiem. Może w grę wchodził jakiś lipny kredyt, wekselin blanco albo akcje?
   -Łódzkie doświadczenie?
   - Doświadczenie i babska intuicja - dodała.
   - To tylko robocza hipoteza - stwierdził i spojrzał na nią uważnie.
   - Ale jej nie wykluczasz?
   - Dziś niczego nie można wykluczyć! - oznajmił, uruchamiając motor.
   Potem Wilga zmieniła nagle temat i zapytała Sterna, czy nie chciałby wziąć od niej jednego liliowego persia- ka, który już się usamodzielnił.
   - Mówiłam ci już, że mam kotkę i dwa śliczne kocięta. Wspominałeś, że twój syn ma jutro imieniny. Dzieci lubią zwierzęta, a to wyjątkowo uroczy kotek. Pamiętam, że sama w dzieciństwie uwielbiałam bawić się ze swoim chomikiem, a jak zdechł, pochowałam go na prawdziwym cmentarzu, za bramą.
   - Spadłaś mi z nieba! - ucieszył się Jakub i dorzucił, że dla formalności zapyta jeszcze o to Annę.
   Resztę drogi pokonali w milczeniu. Stern ostrożnie prowadził, zwracając uwagę na dorożki i nieobliczalnych pieszych, którzy kilka razy niespodziewanie przebiegli im przez jezdnię tuż przed maską. Po raz kolejny z przykrością stwierdził, że to woźnice i przechodnie są panami lwowskich ulic, a nie kierowcy. Działo się tak pewnie dlatego, że mimo rozwoju motoryzacji samochód nadal był we Lwowie i w kraju luksusem. Złość go brała, gdy przypominał sobie liczby. Po polskich drogach poruszało się zaledwie trzydzieści pięć tysięcy samochodów, a we Lwowie było ich, jeśli dobrze pamiętał, najwyżej dwa tysiące. Cóż z tego, że rosła produkcja fiatów 508, gdy włoski koncern robił wszystko, by spowolnić wytwarzanie rodzimego CWST. Taki sam opłakany stan. Nie najlepiej też wyglądały polskie drogi. Ich długość w porównaniu z Niemcami, a nawet Czechami była żenująca. Pojawiło się jednak światełko w tunelu - przed dwoma laty przystąpiono do budowy pierwszej autostrady z Gdyni do Katowic i Stern miał nadzieję, że już za kilka lat będzie można podróżować jej odnogą do samej Warszawy. O tych wszystkich bolączkach informował czytelników piątkowy „Kurier”, słusznie zaznaczając, że to dopiero skromny początek motoryzacji.
   Kiedy Jakub zastanawiał się nad rozwojem polskiej komunikacji, Wilga zatopiona w myślach wystukiwała palcami jakiś rytm na spoczywającej na jej kolanach torebce.

   Około czwartej po południu granatowa tatra z redakcji „Kuriera” zaparkowała na 11 Listopada pod numerem 16, obok dwupiętrowej kamienicy z przeszklonym wykuszem.
   Stern wyłączył silnik, a de Brie otworzyła oczy. Nie wysiadali. Przez kilkanaście sekund obserwowali otoczenie.[L.J]
   Wokół panował spokój. Po obu stronach uliczki rosły przystrzyżone lipy, a za żeliwnymi ogrodzeniami grzały się na słońcu gustowne ceglane domy. Po lewej stronie, jakieś dziesięć metrów od nich, postawna kobieta przepasana białym fartuchem i z koszykiem pełnym warzyw w ręce zamknęłabramkę na posesję i weszła do sieni. Z prawej przemknął po chodniku na hulajnodze chłopak w krótkich spodenkach, a nieco dalej dwóch starozakonnych zmierzało statecznym krokiem w kierunku położonego na wzniesieniu skrzyżowania, zaciekle o czymś dyskutując.
   - Koniec wycieczki, panie Stern! - oznajmiła Wilga.
   - Może pan pokaże, na co go stać?!
   - Voilå! - odpowiedział zarozumiale dziennikarz, wychodząc z samochodu i ostentacyjnie trzaskając drzwiami. - Teraz patrz i się ucz!
   Liczył na efekt i się nie przeliczył. Wkrótce za żeliwnym ogrodzeniem wyrosła zwalista postać z sumiastym wąsem. Mężczyzna drapał się w kark i z zaciekawieniem patrzył na auto i przybyłych.
   - Chyba zabłądzili?
   - Ni ma mowy! - zaprzeczył Stern. - Przyjechali wprost do pana i to pan jest dla nas jedynym ratunkiem.
   - Tycui sobi ze mni, szutnik? - zapytał mężczyzna podejrzliwie.
   - E, gdzież by tam śmiał. My w sprawie pana Konrada Rewalskiego. To pani Wilga de Brie, a ja nazywam się Jakub Stern. Jesteśmy pismakami z lwowskiego „Kuriera” - wyjaśnił, wyciągając papierośnicę, w której poukładane były poczciwe sporty z dyskobolem.
   Mężczyzna przedstawił się jako Longin Kulik i tak samo szybko, jak dokonał prezentacji, poczęstował się papierosem.
   Stern przypalił mu uprzejmie zapalniczką, a kiedy dymki poszybowały pod niebo, podejrzliwość ustąpiła jak za dotknięciem czarodziejskiej różdżki. Cieć otworzył bramkę i zaprosił gości do stróżówki.
   Tam, bujając się na taborecie, wciśnięty między zlew a przykryty lnianym obrusem stół, Kulik przekazał gościom kilka ważnych informacji o nieboszczyku. Pierwszą, że świętej pamięci kasjer mieszkał pod tym adresem zaledwie od dwóch miesięcy i że przeprowadził się tu, na nowe mieszkanie z Pasiek Halickich, a drugą, że Rewalski nie był rodowitym lwowiakiem, tylko pochodził ze Stanisławowa, gdzie pracował w oddziałe tegoż samego banku.
   Na pytania o znajomości lokatora i jego przyzwyczajenia dozorca scharakteryzował Rewalskiego jako samotnika, który rzadko przyjmował u siebie gości. Powiedział też, że kasjer prowadził w miarę regularny tryb życia. Wychodził rano do banku i wracał wieczorem, a po nocy z jego mieszkania dochodził tylko cichy stukot maszyny do pisania.
   - Obiady jadał na mieście, pewni u Teliczkowej albo Masełki. Tylko raz wyjechał na trzy dni do stolicy. Gadał, ży w sprawach służbowych - dokończył cieć.
   -I nic w jego zachowaniu nie było dziwnego? - rzuciła Wilga, rozglądając się po ciasnym i ubogim wnętrzu.
   - Czy ja wiem - zastanawiał się Kulik. - Miał jedną maleńku słabość, ali pokaż mi pani człowieka, który jej ni ma! Pan Konrad lubił spotykać si z kulegami, a zwłaszcza upodobał sobi towarzystwu młodych i ładnych chłopców, lecz nigdy ni robił na schodach rabanu i nic absolutnie ni wskazywało, ży nadużywa ćmagi. Zdarzało mu si czasem ni wracać na noc, ale to był jeszcze zdrowy chłop - tłumaczył dozorca - no i miał pewni swoi potrzeby. Gadał o sobi, ży jest artystą, ale jakie śtuki on wyprawiał i z kim, ja tego ni był nawet ciekaw.
   Stern i Wilga wymienili porozumiewawcze spojrzenia, a Kulik ciągnął swoją opowieść, z której wynikało, że kasjer zajmował na drugim piętrze trzypokojowe mieszkanie, rzadko rozmawiał z sąsiadami, a jeśli już ktoś próbował go o coś zapytać, dawał do zrozumienia, że kontakt z domownikami nie jest mu potrzebny.
   Longin Kulik był podekscytowany. Imponowało mu, że może rozmawiać z prawdziwymi dziennikarzami. Zdradził, że sąsiedzi (sami porządni ludzie) traktowali Rewalskiego jak dziwaka. Na pytanie Sterna, czy ostatnio nie zauważył czegoś nietypowego, stróż odpowiedział, że na dzień przed śmiercią kasjera odwiedziła ciotka, ale przy tym stwierdzeniu pokazał ręką, że kobieta była „myszygine”.
   - Jak mam to rozumieć? - podchwycił Stern.
   - Przyjechała dorożką prosto z dworca kolejowego - ciągnął Kulik, gasząc papierosa pod kranem i uprzejmie podstawiając Sternowi puszkę po sardynkach na peta. - Była ubrana w futro z norek, jakby si na Syberię wybierała. Ni zastała pana Konrada i bardzo tego żałowała. Powiedziała, że jedzi doLeżajska, na grób cadyka Elimelecha, bo miała straszny sen o siostrzeńcu i musi pomodlić się za jegu zdrowie, i zostawić przed ohelem swoją kwitłech. Prosiła, by przekazać panu Konradowi jegu ulubiony kugel.
   Stern z Wilgą kolejny raz spojrzeli na siebie znacząco.
   - Jaki to sen, ja si ni pytał, a ona sama też do gadania ze mną ni była skora - powiedział Kulik, wstając demonstracyjnie. - No, a teraz wypada pukazać państwu drzwi świętej pamięci lokatora.
   Wilga z Jakubem poszli za gospodarzem na drugie piętro, pod drzwi Rewalskiego z numerem szóstym. Na przyklejonej do nich i do framugi kartce widniała czerwona pieczęć komendy wojewódzkiej z adresem Leona Sapiehy 1, pod nią zaś jakiś bazgrol.
   - Czy moży już wiedzą, kiedy nasz nieboszczyk trafi na mogiłki? - zainteresował się dozorca uprzejmie.
   - No i na jaki mogiłki, bo moży rodzina zechcy go powieźć na Kłeparów, a ni Łyczaków? - zaczął się głośno zastanawiać. - Wypada pójść, świeczkę zapalić albo kamyczek jaki na macewie zostawić. Zawsze to był mój lokator, no ni?
   - To pan też nie wie, kiedy będzie pogrzeb? - zapytała Wilga.
   - Wiem wiele o swoich lokatorach,żyjemy tu jak jedna rodzina, ale o tyj jednyj rzeczy najlepiej wiedzą krewni - żachnął się mężczyzna. - Dziwne! Znaczy, że świętej daty jeszcze nikt ni ustalił? - Spojrzał pytająco najpierw na Wilgę, a potem na Sterna.
   - To znaczy,że ciało leży w kostnicy - skwitowała dziennikarka i dopowiedziała cicho: - i czeka na zmiłowanie.
   - Właśnie - dorzucił Stern i uświadomił sobie, że inspektor z wojewódzkiej dawał mu to dziś rano do zrozumienia.
   Zeszli na parter i już mieli się pożegnać, gdy dozorca nieoczekiwanie wspomniał, że lokator wynajmował jeszcze jedno mieszkanie. Mieściło się w starej willi przed rogatką Sichowską, o czym na śmierć zapomniał, gdy policja robiła przeszukanie.
   Wilga de Brie wykazała się refleksem i zaproponowała szybki wypad na miejsce „dla orientacji”. Mężczyzna spojrzał na zegarek, jakby się wahał, lecz ostatecznie zgodził się pokazać dziennikarzom drugie lokum Rewalskiego, pod warunkiem że później go odwiozą.
   - Ni ma wyjścia, trzeba jechać. Może tam znajdzi si jaka informacja o pogrzebie - dorzucił, próbując usprawiedliwić swoją decyzję.
   Pochwalił się, że ma zapasowy klucz do tego mieszkania, bo kilka razy na prośbę lokatora przywoził mu stamtąd jego sprzęt kuchenny, ubrania i książki. Wyjaśnił też, że zostały tam tylko stare meble, które nie pasowały do nowego wnętrza, i te pan Konrad chciał sprezentować gospodarzowi. Kulik dodał, że jego lokator zapłacił za stare mieszkanie za pół roku z góry i że jego właściciel, inżynier Ksawery Gut, miał na dniach wrócić z zagranicznej podróży. Właśnie mijał termin opuszczenia lokum, więc nadarzyła się okazja, by oddać gospodarzowi klucze i opowiedziećmu o tragicznej śmierci lokatora.

   Dozorca rozparł się wygodnie w samochodzie obok Sterna, de Brie zaś siadła za nim. Dziennikarz nie żałował gazu. Wkrótce zostawili za sobą Wały Hetmańskie i przemknęli przez zatłoczoną Piłsudskiego, by zatrzymać się przy ulicy Zielonej pod numerem 91.
   Samotna ceglana willa z zakratowanymi oknami przypominała Jakubowi małą twierdzę. Od frontu była obrośnięta gęsto dzikim winem, które wylewało się na ulicę przez wysoki drewniany parkan, na jej środku zaś wyrastała do góry na kilka metrów kwadratowa wieżyczka z małym oknem, zwieńczona stojącym dumnie na jednej nodze zardzewiałym kogutem. Budynek ozdabiał spadzisty dach pokryty siwym łupkiem.
   - No, to dzięki Bogu przyjechali - powiedział Kulik i, stękając, wytaszczył się z samochodu.
   Willa wydala się Sternowi ponura, za to na jego redakcyjnej koleżance wywarła pozytywne wrażenie. De Brie pomyślała nawet, że to wymarzone miejsce, by, korzystając z uroków wielkiego miasta, raczyć się spokojem wsi. Najbardziej odpowiadał jej brak sąsiedztwa. Najbliższe zabudowania znajdowały się ponad sto kroków dalej i były oddzielone od tej parceli wyspą wybujałych drzew i krzewów.
   De Brie wyobrażała sobie, jak w ciepły letni wieczór siedziałaby tu sobie na ławce w ogrodzie i redagowała nowy tekst do gazety. Z tym obrazem w głowie pierwsza przekroczyła bramkę. Lecz ledwie zrobiła kilka kroków, jej marzenia wyparowały w ułamku sekundy, bo z psiej budy ukrytej w bluszczu wyskoczył ogromny wilczur i tylko dlatego jej nie rozszarpał, że przytrzymał go za szyję solidny łańcuch.
   Wilga z krzykiem rzuciła się w ramiona Jakuba, a Kulik się przeżegnał. Bestia wściekle warczała i wyprawiała na tylnych nogach dzikie harce.
   - Jest tu ktoś?! Halo! Niech ktoś tego bydlaka stąd zabierze! - krzyczała przerażona dziennikarka.
   - Spokojnie, nic ci nie zrobi. Nie widzisz,że jest dobrze uwiązany? - uspokajał ją Stern, rozglądając się wokoło.
   -Łatwo ci powiedzieć!
   Kulik próbował ich pogodzić:
   - Daji państwu uroczyste słowo, że tego paciuka wcześniej tu ni było! Stała tylko buda, a obok niej leżał łańcuch. Pewni gospodarz już wrócił i przywiózł go z sobą.
   - No widzisz, to zupełnie nowy piesek! - zażartował Stern, lecz musiał się szybko uchylić, by nie oberwać od niej torebką.
   Cała trójka, spoglądając z rezerwą na śliniącego się czworonoga, obeszła dom w poszukiwaniu gospodarza. Kulik zapukał do drzwi wejściowych i kilka razy zawołał właściciela, lecz nie było odzewu. Stanęli w końcu przy kamiennych schodkach prowadzących do dawnego mieszkania Rewalskiego.
   Longin Kulik wspiął się na nie pierwszy. Wyjął z kieszeni spodni klucz i splunął na niego „fachowo”, po czym włożył go do zamka, przekręcił dwa razy i mocno pchnął drzwi.
   W wąskim i wysokim korytarzu, do którego weszli, panował półmrok, a w powietrzu unosiła się przykra słodkawa woń. Kulik rozejrzał się i nerwowo odkaszl- nął, jakby czegoś nie rozumiał. Później obrócił się w lewo i delikatnie złapał za klamkę drzwi, które prowadziły do pokoju świętej pamięci lokatora.
   W ciemnym pomieszczeniu niewiele było widać. Mężczyzna, szurając nogami, podszedł do okna i rozsunął grube granatowe story. Kiedy światło dzienne wniknęło do środka i poderwało do góry drobiny kurzu, cała trójka z wrażenia zamarła. W zamkniętym pokoju siedziało za stołem nieruchome towarzystwo.
   Domownicy wyglądali, jakby czekali na przyjście gości. Wilgę poraziła porozkładana zastawa: talerzyki, kubeczki, widelce i noże - wszystko przygotowane jak do prawdziwego obiadu, lecz nic nie było tu realne, gdyż zamiast żywych ludzi miejsca za stołem zajmowały marionetki.
   Kolejne kukiełki siedziały na szafie, wisiały spokojnie na drewnianym wieszaku albo leżały na mosiężnym łóżku, odwrócone twarzami do materaca, jakby odpoczywały po ciężkiej pracy.
   - Boży ty mój! Ja chyba śni albo musiał pomylić adres - zwątpił cieć, żegnając się. - Ale... niech mi to ktoś wyjaśni, przecież wszystko do siebi tu pasuji. Tu jest szafa? No, jest! Tu wejści do kuchni? No, jest! - Zawahał się, lecz nie wszedł do środka. - O tam, obok pieca, mogę zaświadczyć, wisi tyn sam widoczek gondoli, co go inżynier Ksawery Gut przywiózł kiedyś z wyprawy do Wenecji. Tu stoi fotel kasjera, a tu jego stara biblioteczka, w której ustawione były książki. Przewiozłem je z nim na nowe mieszkanie. Wszystko niby jest, poznaję, ale... Ni ma co, tylko ktoś pod nieobecność pana Konrada si tu wprowadził.
   Stern, Wilga i Kulik gapili się na marionetki, lecz mieli wrażenie, że to raczej one im się przyglądają, jakby tym niespodziewanym najściem zakłócili ich spokój, przerwali im przedziwną grę, której sensu nie sposób było zrozumieć.
   Wilga z zaciekawieniem patrzyła na damę siedzącą za stołem, która miała na głowie granatowy aksamitny czepek z malutkimi perłami przyszytymi tak, że tworzyły wzór siateczki. Nad jej czołem połyskiwało krwistą czerwienią szkiełko wprawione w inkrustowany pozłacany pasek. Na kredową twarz i uszminkowane usta ściekały z oczu szklane łzy. Jej zmarszczona długa suknia przykrywała kolana, a blade i chude palce, które wystawały z kremowych żabotów, zaciskały się na śnieżnobiałej chusteczce.
   Naprzeciwko damy siedział urodziwy oficer o śniadej cerze i z gęstymi czarnymi lokami spływającymi spod okrągłej czapki. Miał na sobie zieloną wojskową bluzę, na rosyjską modłę, ściśniętą w pasie skórzanym paskiem. U jego boku wisiała kozacka szabla, a na plecach - skórzany tornister.
   Zażołnierzem Wilga dostrzegła grubego kata, uczepionego za rękę do drewnianego stojaka. Miał na głowie czarny kaptur z otworami na oczy, czerwoną bluzę, czarne rajtuzy i wysokie do kolan buty. Skórzany fartuch, który przykrywał wydęty brzuch, upstrzony był zakrzepłymi czerwonymi plamami. W prawej ręce grubas trzymał topór, w lewej zaś - otwarte obcęgi.
   Tuż za oprawcą, jakby tworząc z nim parę, dyndała poruszona przez Sterna czarownica. Wyglądała jak wrona w fioletowo-czarnej sukience, z ustami (dziobem) w sinym kolorze i włosami przypominającymi ptasie gniazdo. Jej chudą szyję zdobiły tandetne świecidełka.
   Około metra za nią kołysał się odwrócony do niej tyłem człowieczek o krótkich, grubych palcach. Ubrany był w robociarską bluzę i drelichowe spodnie na szelkach. Na nosie miał grube okulary, a jego szeroko otwarte usta sugerowały zdziwienie. Nie wiadomo dlaczego, ale ta postać wydała się Sternowi sympatyczna.
   Obok stojaka, na którym wisiały lalki, stał mały drewniany manekin pozbawiony głowy i rąk. Był zwrócony w stronę drzwi i sprawiał wrażenie, jakby miał zamiar uciec za próg, korzystając z nieuwagi gości.
   Wilga w milczeniu przypatrywała się nieruchomemu towarzystwu, podczas gdy Stern szeptał coś Kulikowi do ucha. Po chwili, na co dziennikarka zareagowała przerażeniem, Stern podniósł oficera z krzesła, zdjął swoją marynarkę, a potem owinął nią marionetkę tak, że było spod niej widać tylko lśniące wysokie buty i czarną drewnianą pochwę szabli.
   - Chyba pan się nie obrazi? - Dziennikarz spojrzał pytająco na ciecia. - Przyjadę tu jutro i posadzę go na miejsce, ale wpierw chciałbym coś zbadać. Jeśli pożyczy mi pan klucz, nie będzie musiał się pan sam fatygować. Tylko na jedną noc. Zgoda?
   Kulik zdziwiony szeroko otworzył buzię i przez sekundę wyglądał jak wiszący obok wiedźmy jegomość.
   - Lepiej stąd chodźmy - zdecydował, patrząc z niepokojem na Sterna, który szykował się, by zajrzeć do szafy. - Ni trzeba tu nic ruszać. Nowy lokator ni życzyłby sobi...
   Nie dokończył, gdyż z podwórka dało się słyszeć warczenie, które zamieniło się niespodziewanie w radosne poszczekiwanie, jakby ktoś pogłaskał psa po grzbiecie albo dał mu jeść.
   - Ma pan rację! - poparła go Wilga. - Może nie warto tracić czasu na jakieś bzdury.
   Kulik podszedł do okna, by sprawdzić, co zainteresowało wilczura, lecz nikogo nie dostrzegł i zaciągnął story. W tym momencie Stern stracił zainteresowanie szafą i wyszedł za Wilgą na korytarz.
   - Ty zawsze musisz nas w coś wplątać - zauważyła z pretensją w głosie.
   - Nie mów, że się boisz - odparował złośliwie.
   - Przecież to tylko głupie lalki.
   Z ganku wyszli naścieżkę i dotarli do furtki zadowoleni, że pies ich zignorował i schował się do budy.
   Na ulicy Wilga odruchowo się obejrzała. Nie była pewna, lecz wydawało się jej, że w pokoju kasjera poruszyła się granatowa zasłona przytrzymywana przez rączkę z obrąbioną chusteczką. Nic nie powiedziała, woląc uniknąć złośliwości Sterna. I milczała tak przez całą drogę, odsuwając się z obrzydzeniemod małych drewnianych nóg w brązowych oficerkach, wystających spod marynarki Jakuba.
   Stern miał do Kulika kilka pytań. Chciał wiedzieć, czy Rewalski posiadał dodatkowy komplet kluczy i komu mógł je pożyczyć, ale stróż nie miał na ten temat bladego pojęcia. A na pytanie o to, jak dawno odwiedził mieszkanie nieboszczyka i czy wcześniej widział marionetki, tylko fuknął coś pod nosem, jakby się obraził. Wkrótce jednak mężczyźni dowcipkowali z całej sytuacji, nie zwracając uwagi na de Brie. Dozorca zgodził się, by następnego dnia dziennikarz odwiózł lalkę na Zieloną, kiedy już przeprowadzi swój ważny eksperyment. Wilga wyraźnie usłyszała to słowo: eksperyment.
   Przez chwilę jechali za niebieskim tramwajem. Wyprzedzili go na ulicy Piłsudskiego, po kilkunastu sekundach przecięli Fredry i znaleźli się na Akademickiej. Wtedy Wilga niespodziewanie poprosiła Sterna, by zatrzymał samochód.
   - Wysadź mnie! - oświadczyła stanowczym tonem.
   - Jest mi duszno. Mam ochotę się przejść.
   Kuba zjechał posłusznie do krawężnika i zahamował przy sklepie Wacława Kuchara - „Maraton”. Wilga burknęła jeszcze coś pod nosem, a potem trzasnęła drzwiami i skierowała się do sklepu sławnego olimpijczyka, jakby miała zamiar kupić wystawioną w witrynie rakietę tenisową, piłkę do szczypiorniaka lub oszczep.
   Dozorca z wrażenia aż podskoczył, a Sternowi ścierpła skóra. Wilga kolejny raz posłała mu ostrzegawczy sygnał, którego nie powinien zbagatelizować, bo ambitna koleżanka mogłaby go skazać na ciche dni w redakcji. Za to Kulik był w swoim żywiole. Sypał dowcipami jak z rękawa i tak bałakał kłapaczem, że Stern nie mógł za nim nasztajgować.
   Po kwadransie od opuszczenia willi przy Zielonej dozorca znalazł się przed swoją kamienicą. Na pożegnanie wręczył dziennikarzowi klucze do mieszkania Rewalskiego i mrugnął znacząco, jak gdyby od lat byli w dobrej komitywie.

   Było już wpół do szóstej po południu, gdy Stern podjechał pod redakcję „Kuriera” i wyłączył silnik. Od razu przypomniał sobie o pasażerze na gapę, który leżał na tylnym siedzeniu zawinięty w jego marynarkę. Musiał teraz przemycić go niepostrzeżenie do swego pokoju.
   O tej porze redakcja powoli pustoszała. Pracę kończyła korektorka Stopka, a swe dzieło zaczynała pani Rozalia, sprzątaczka, która po przedwczesnej śmierci męża na suchoty sama musiała utrzymać trójkę małych dzieci. Do budynku raz po raz wbiegali gońcy i zostawiali przesyłki w kantorku depesz. Od miesiąca nie było już tu Freda Organisty, przezywanego Maczałą, który po dwutygodniowym pijaństwie na dobre pożegnał się z robotą. Jego miejsce zajął pan Zenon, slużbista, z którym Jakub Stern od początku darł koty. Teraz miał więcej szczęścia: Zenona nie było, za to na schodach natknął się na zamyślonego Stasia Długolatę.
   Ściskając pod pachą pakunek, Stern przemknął cichaczem obok Okularnika, by usłyszeć z dołu, że strzał Gwizdały na bramkę Lechii był fenomenalny, że tylko paluszki lizać.
   Wszedł do swego pokoju, zamknął drzwi i przekręcił klucz. Z bijącym sercem podszedł do biurka i rozwinął marionetkę z marynarki. Teraz mógł do woli przyglądać się małej postaci. Było w niej coś osobliwego, czego nie potrafił uchwycić. Może chodziło o genialnie zachowane proporcje ciała, stwarzające pozór, że ma się do czynienia z prawdziwym, tyle że małym człowiekiem? A może o spojrzenie szklanych oczu czy elegancko skrojony mundur, połyskujące oficerki i wojskowy plecak przytwierdzony do pleców skórzanymi paskami?
   Stern odwrócił kukiełkę i zaciekawiony odpiął metalową sprzączkę plecaka, a kiedy odchylił pokrywę, zobaczył w środku niewielką książkę.
   Zaintrygowany wziął ją do ręki i siadł na biurku obok leżącej lalki. Natychmiast też przekonał się, że ma do czynienia z prawdziwym brulionem, a nie z teatralnym rekwizytem, chociaż na okładce i na kolejnych kartkach nie było ani tytułu, ani nazwiska autora.
   Książeczka była solidnie oprawiona w granatową skórę. Kartki nie miały druku, lecz były pokryte odręcznym pismem - majuskułą i minuskułą cyrylicy - za pomocą stalówki maczanej w ciemnozielonym atramencie. Jakub był pełen podziwu dla autora i zastanawiał się, gdzie uczył się kaligrafii. Manuskrypt otwierała litera A, ozdobiona atrybutem świętego Wincentego: kiścią winogron i fantastycznie wywiniętym liściem.
   Dziennikarz przypomniał sobie własne doświadczenia w tej niewdzięcznej dziedzinie. Ile musiał znieść katuszy, by zaliczyć w gimnazjum ten przedmiot. Nie pomagały wyśmienite stalówki firmy H&B, sprowadzane z Berlina i kupowane na bazarze Hausmana, ani te, które ojciec przynosił ze sklepu papierniczego Hawranków przy Teatralnej. Krnąbrna ręka Kuby - w przeciwieństwie do posłusznej ręki brata Edka - nigdy nie nawykła do poprawnego trzymania obsadki. I teraz Jakub przywołał w pamięci słowa znienawidzonego nauczyciela kaligrafii, że znakomite efekty uzyskuje się dzięki pisaniu delikatnymi piórami wrony.
   Stern wyjął papierośnicę i zapalniczkę. Przetoczył papierosa między palcami, machinalnie przytknął go do nosa i pokrzepiony ekscytującym zapachem zapalił. Znał wystarczająco dobrze język Lermontowa, by móc zmierzyć się z tekstem. Z zaciekawieniem odchylił pierwszą stronę, dmuchając na nią dymem. Potem poślinił wskazujący palec prawej ręki i przekartkował książkę. Wyjął ze środka zakładkę - zasuszony liść klonu - i zaczął powoli czytać w zaznaczonym przez kogoś miejscu.

   Niebezpieczeństwo minęło. Opuściłam zasłonę i próbowałam zebrać myśli. W pokoju dzwoniła cisza i nikt nie zamierzał pierwszy się odezwać. 'Wystarczającą karą było to, że zamknięto nas w jednym pomieszczeniu bez okien, że od dwóch dni nie dano nam pić ani jeść, nie mówiąc o zapewnieniu elementarnych warunków higieny. I wszyscy, kobiety i mężczyźni, musieli chodzić skrępowani za potrzebą za szafę, więc smród w powietrzu był nie do zniesienia.
   Nadal nie mogłam zrozumieć, kto nas zdradził. Jak można było wejść i bez słowa wyjaśnienia wyprowadzić porucznika Andrieja Frołowa? Co się z nim stanie i kto z nas będzie następny? Znajdowaliśmy się w rękach ordynarnych ludzi: młodej kobiety i trzech mężczyzn. Wszyscy byli ubrani w czarne skórzane kurtki, mieli przytroczone do pasów nagany i mówili do siebie „ivy”, a nam kazali zwracać się do siebie „towarzyszko” i „towarzyszu”. Zachowywali się uwłaczająco, zwłaszcza najmłodszy, o okrągłej kalmuckiej twarzy, z ogarkiem papierosa w zębach, który w poszukiwaniu jakichś ważnych dowodów zajrzał za szafę, jakby w naszych odchodach kryło się najważniejsze dla rewolucji zagrożenie.
   Duma nie pozwalała mi przyznać się do własnej słabości. Wciąż wierzyłam, że ze mną będzie inaczej, że w jakiś cudowny sposób (nie wiedziałam tylko jaki) ucieknę stamtąd, mój przyjaciel generał Maksimów przyjdzie nam z pomocą i moje życie tak beznadziejnie się nie zakończy.
   - Teraz już wiem, co to jest piękno, a co brzydota - powiedziałam. - I do końca życia będę to wiedziała. Przyjaźń się nie liczy, a prawda oddała się ochoczo na usługi diabłu. 
   - Ona chce tylko przetrwać - usłyszałam szept za plecami. 
   -I dlatego go wydała? 
   - Co to za dziwni ludzie i skąd się wzięli? 
   - Nie wiem, hrabino, lecz obiecuję się dowiedzieć. 
   - Inaczej się ubierają, inaczej mówią. Są ordynarni. Rozmawiają przy nas, zupełnie jakby nas nie było. Zwłaszcza ta kobieta. Posługuje się tak plugawym językiem jak prostytutka. Widziałaś, jak na nas patrzy? A ten wyszczekany chudy gość w okularach, który się do nas przymila, wcale nie jest lepszy. Radzę na niego uważać. Tylko ten stary z wąsami wydaje mi się nieco inny i w razie czego można z nim spróbować pertraktować. 
   - Zrobię, jak pani uważa. 
   - Dobrze, i jeśli tu przyjdą, masz im powiedzieć, że żarty się skończyły, że mają nas wypuścić, bo gorzko tego pożałują. 
   - Powiem im to. 
   -I powiedz jeszcze, Wołodia, że to jakaś pomyłka, że porucznik Frołow jest niewinny, że wzięto nas za...
   Nie dokończyłam. Nagły krzyk spod podłogi rozsadzał mi bębenki. Przenikał przez ściany, wibrował w powietrzu i odbierał rozum. Trwało to całą wieczność. Płakałam, wciąż płakałam. Mój stary sługa Wołodia modlił się, a Nastka i Agafia siedziały w odrętwieniu, zatykając uszy. Tak samo nagle wrzask spod podłogi ucichł i zapanowała złowroga cisza, jakby preludium przed śmiercią. Przez porwaną firankę przeświecał do środka blady księżyc. Miał ciemne, łiszajowate skazy, jak chory na trąd. Słyszałam czyjeś miarowe kroki, ktoś spacerował po żwirowej alejce tam i z powrotem, a potem zaczął ujadać pies. Moje powieki same się zamykały, a kiedy głowa opadła na stół, ktoś nagle uderzył mnie w plecy i wykręcił mi rękę.
   Zaprowadzono mnie do piwnicy i pokazano zachlapane krwią ściany, dębowy stół i nabite gwoździami krzesło. Niespodziewanie drzwi otworzyły się i wprowadzono porucznika Frołowa. Nie mogłam znieść jego widoku i jego zniekształconego głosu wydobywającego się spod żelaznej maski przez dziwaczną, ohydną trąbkę. Darłam się, gdy rozerwano mi sukienkę, krzyczałam, gdy przyniesiono powrozy, a kiedy zadawano mi pytania, moje myśli były już gdzie indziej.
   Przypomniałam sobie bal u Griszy Foksa. Mój pierwszy karnawałowy bal, którego nie mogłam się doczekać. Poprzedziły go długie przygotowania. Szycie sukni, wybór szala, rękawiczek, butów, biżuterii oraz dziesiątków innych ważnych rekwizytów, o których istnieniu do tej pory nie miałam pojęcia.
   W nocy przed zabawą nie mogłam z wrażenia zasnąć. Bałam się, że kiedy wejdę do sali, nogi odmówią mi posłuszeństwa. Liczyłam więc w myśli kroki i przypominałam sobie wyuczone figury i obroty. Kiedy rano spojrzałam w lustro, my siałam, że zapadnę się pod ziemię. Miałam podkrążone oczy i zmęczoną cerę. Wydawało mi się, że wszyscy to widzą i milczą tylko dlatego, by nie robić mi przykrości.
   Dzień ciągnął się w nieskończoność. Po śniadaniu pojechałam z mamą do soboru Kazańskiego. Zapaliłam świeczkę i modliłam się przed ikoną Chrystusa Pantokratora o laskę. Po obiedzie siadłam przy kominku i czytałam Wiosenne wody Turgieniewa, lecz nie mogłam się skupić i wszystko wylatywało mi z głowy. Ile razy przechodziłam obok mojej różowej jedwabnej sukni, tyle razy drżałam ze strachu. O piątej po południu wzięłam kąpiel w balii i natarłam się wonnymi olejkami. Kwadrans na szóstą przyszła służąca Nastka i pomogła mi upiąć włosy. Po niej weszła garderobiana Agafia i włożyła mi halki i suknię balową. Na końcu pojawiła się mama. Obejrzała mnie dokładnie, wniosła ostatnie poprawki i znowu przypomniała, że udaję się na najważniejszy dla młodej damy egzamin życiowy. Kiedy zakładała mi nowe diamentowe kolczyki, czułam się jak drewniana lalka, tak stężałam ze strachu.
   Równo o siódmej wsiadłam z rodzicami do zakrytego powozu i pojechaliśmy do pałacu Foksa. Po drodze, dobrze pamiętam, ostre igiełki mrozu szczypały mnie w policzki, a do oczu same cisnęły się łzy. Wkrótce zostawiliśmy za sobą skutą lodem Newę, minęliśmy Pałac Zimowy, przejechaliśmy przez most Aniczkowa na Fontance - z cudownymi rumakami ujarzmianymi przez siłaczy - i skręciliśmy w prawo w Litejnyj prospekt.
   Po pięciu minutach wjechaliśmy na dziedziniec pałacu udekorowany pochodniami i zatrzymaliśmy się przed głównym wejściem. Wokół panował zgiełk. Co chwila przybywały nowe powozy, słychać było głośne pochrapywania koni i krzyki stangretów. Weszliśmy na schody, na których stal Grisza Foks w paradnym oficerskim mundurze i osobiście witał gości. Zamienił kilka słów z rodzicami i, widząc moją strapioną minę, uśmiechnął się do mnie porozumiewawczo. Za moment znalazłam się w blasku świateł, pod obstrzałem pytających spojrzeń, w wielkiej sali balowej.
   Mama obserwowała mnie dyskretnie i sprawdzała, czy czegoś nie potrzebuję, a ja bałam się. Bałam się pierwszego tańca, który miał mnie wprowadzić w dorosłe życie. Obrót w prawo, obrót w lewo, Linksfleckerl i Rechtsfleckerl. Chyba ze sto razy powtarzałam w my- śłach te figury i wciąż lękałamsię, że się pomylę, lecz z pierwszym taktem strach minął. Prześliczna melodia Johanna Straussa Nad pięknym modrym Dunajem niosła mnie po sali lustrzanej oświetlonej pięćdziesięcioma kryształowymi żyrandolami. 
   Ojciec był dumny, bo to on, zgodnie ze zwyczajem, zatańczył ze mną pierwszy taniec. Mama uśmiechała się do mnie kontenta, a mój karnecik zapełnił się w ciągu kilku chwil.
   O północy hrabia Grisza Foks uderzył w gong i ogłosił półgodzinną przerwę dla pokrzepienia i relaksu. Siedząca w loży orkiestra odłożyła instrumenty, a my przeszliśmy do drugiej sali, w której stał wielki stół z jedzeniem i napojami. Zjadłam lody z czerwoną pomarańczą, wypiłam gorącą czekoladę, a potem z lampką zmrożonego szampana podeszłam do kominka, przy którym siedział mój starszy brat Misza i wygrywał na siedmio- strunnej gitarze stare romanse. Śpiewałam z nim. Byłam zachwycona. Do okien zaglądała gwieździsta styczniowa noc, a na podjeździe pałacu paliły się żółte latarnie. 
   Nie wiadomo skąd, jak zły duch, pojawił się wtedy przy mnie kulawy hrabia Jarosław S. Biesencew, znienawidzony powszechnie i czerpiący przyjemność z zadawania innym bólu. Wyglądał jak prawdziwy diabeł. Był wysoki, krótko obcięty, w czarnym fraku, czarnej koszuli i czerwonym krawacie ozdobionym diamentową spinką. Miał bladą cerę, jakby lękał się światła. Jego szare oczy pałały niespokojnie i nerwowy skurcz przeginał mu głowę na bok. Na jego widok się wzdrygnęłam.
   Biesencew specjalnie stanął za moimi plecami i, akcentując każdy wyraz, ivyszeptal mi do ucha: „Zapamiętaj, młoda hrabino, świat wcałe nie jest taki zabawny. Zobaczymy, jak będziesz się śmiała, kiedy twoje ciało odmówi ci posłuszeństwa”.
   Szyderczy uśmieszek przylepił mu się do ust. Szybko odsunął się ode mnie w poszukiwaniu nowej ofiary, a ja wciąż zastanawiałam się, dlaczego to właśnie mnie obrał za adresatkę tej złośliwej uwagi. Nie rozumiałam, kto dał mu prawo, by mnie oceniać i być ponad wszystko - jak hrabia Tołstoj,którego za Spowiedź wyklął Najświętszy Synod.
   Bawiłam się, ale nastrój beztroski prysnął nieodwołalnie. Nie pamiętałam, co i z kim tańczyłam, zachowywałam się jak marionetka.
   Bal kończył się nieodwołalnie. W moim karnecie miałam zapisane ostatnie imię - Konstanty. Byl to jedyny syn naszego poczciwego batiuszki Warłamowa. Widywaliśmy się nieraz. Przychodził do naszego domu pograć z moim bratem w szachy albo podyskutować o polityce i filozofii. Patrzyłam z nadzieją w stronę drzwi, lecz z jakiegoś powodu Kostia się spóźniał. Kiedy orkiestra zaczęła grać pożegnalnego walca i pary wirowały w sali, ja nadal stałam pod ścianą, czekając na swego partnera. Widziałam uśmieszki współczucia. Jarosław Biesencew gapił się na mnie i triumfował. Myślałam, że zapadnę się pod ziemię, i wtedy zamiast Kostii niespodziewanie pojawił się On. 
   Podszedł do mnie sprężystym krokiem i się ukłonił. Zanim zdążyłam odpowiedzieć, tańczyłam z Nim ostatniego walca. Wszystkie damy mi zazdrościły. Nie mogły zrozumieć, dlaczego nie im, lecz właśnie mnie trafiła się najlepsza partia. Szeptano złośliwie, że Konstanty nie po raz pierwszyokazał się łajdakiem, że dziewczęta go nie interesują i że zrobił interes życia, bo przehandłował wieś za jeden taniec ze mną.

   Zaczytał się. Do końca książki zostało jeszcze wiele kartek, a w popielniczce leżały już dwa niedopałki i wciąż korciło go, by zapalić kolejnego papierosa i dowiedzieć się, co będzie dalej.
   Nie przeszkadzały mu już drobne literki cyrylicy. Ich krój był tak doskonały, że miało się złudzenie druku. Lecz było w nim także coś niepokojącego, co specjaliści od patologii mogliby nazwać tremorem. Pojawiało się to u dołu każdej strony, jakby zmęczona ręka autorki drżała nieznacznie, pozostawiając w linii pisma ledwie widoczny tego ślad. Jakub Stern miał ochotę dokładniej przeanalizować pismo, lecz spojrzał na zegarek i oprzytomniał. Dochodziła siódma. Anna mogła się już o niego niepokoić.
   Siedział nad tajemniczą książką ponad godzinę i wiele by dał, by dowiedzieć się, kto ją napisał. W jego głowie kłębiły się dziesiątki pytań, lecz odpowiedzi na nie musiał odłożyć do chwili, gdy zakończy ekscytującą lekturę.
   Otworzył szufladę biurka i włożył tam swoją cenną zdobycz, po czym przekręcił klucz i wsunął go do kieszeni marynarki. Następnie podszedł do szafy i wyjął spod roczników „Kuriera” swoją starą walizkę, w której kiedyś przyniósł z domu książki. Zamknął w niej porucznika, włożył marynarkę i wybiegł pospiesznie z redakcji na rozgrzaną słońcem ulicę.

   Stern nie pamiętał drogi powrotnej. Po prostu raptem znalazł się na Pohulance przed swoją furtką, jakby ktoś, odbierając mu pamięć, przeniósł go w czasie i przestrzeni. Nie pamiętał domów ani mijanych ludzi, samochodów czy sklepów. Widział tylko porucznika Andrieja Frołowa z przerażającą żelazną maską na głowie i słyszał jego zniekształcony głos, docierający przez otwór stalowej trąbki. Cichą prośbę, by nie sadzać jego ukochanej na inkwizytorskim krześle. Co chwila też w jego głowie pojawiał się obraz ubranego na czarno Biesencewa z czerwonym krawatem ozdobionym diamentową spinką.
   Nieobecny myślami wszedł do przedpokoju i przywitał się z Anną, odpowiadając zdawkowo na jej pytania. Kilka minut po ósmej jadł już podgrzany obiad - kopytka z węgierskim gulaszem - nie zauważając nawet, że dzieci poszły spać.
   - Coś się stało? - zapytała podejrzliwie żona.
   - Nic.
   - Przecież widzę, że coś przede mną ukrywasz.
   - Tak ci się może wydaje.
   - Tylko nie opowiadaj,że znów jeździłeś z tą swoją zarozumiałą pindą - rzuciła zirytowana.
   Ścierpiał jej uwagę.
   - Policja ma ciało. Zięba od tygodnia szuka zabójcy... - zaczął, lecz nie dokończył.
   -Śmiało, mój mężu, umieram z ciekawości! Mnie też interesują zapomniane przez policję trupy.
   Podniósł wzrok znad talerza, nie wiedząc, czy Anna z niego kpi.
   - No, w końcu oprzytomniałeś? Kiedy szwendałeś się po mieście z tą swoją „elegancke szikse”, ja z dziećmi mało nie umarłam ze strachu. Nie śmiej się, doskonale wiesz, że boję się burzy! Wiatr złamał w ogrodzie magnolię. Wypadałoby, byś ją jutro...
   - Skoro interesują cię trupy - Jakub nie dał jej skończyć - muszę ci powiedzieć, że to nasz znajomy.
   Anna nastawiła uszu.
   - Kasjer z naszego banku. Pan Konrad Rewalski - wyraźnie wymówił imię i nazwisko, patrząc jej w oczy. - Chyba go pamiętasz?
   -To niemożliwe! - Jej głos nagle się zmienił. Zamilkła na moment. - W zeszły poniedziałek sprawdzałam u niego bieżące rachunki. Rozmawialiśmy o... - Siadła naprzeciwko zaaferowana. Przez chwilę patrzyła, jak zmiata kopytka z talerza, maczając je w ostrym węgierskim sosie. - Więc mówisz - zapytała innym tonem - że szukasz kogoś, kto posłał kasjera na tamten świat?
   - Ta... - rzucił Jakub, widząc, że Anna połknęła haczyk. - Nie wiemy tylko jeszcze, gdzie go pochowają. Coś mi mówi, że na Pilichowskiej i że święte stowarzyszenie Chewra Kadisza szykuje się, by wcisnąć mu na głowę jarmułkę.
   - Bzdurzysz!
   - Bynajmniej! Twój ulubiony kasjer, do którego szczerzyłaś ząbki, był... No, nieważne.
   - Nie wiem, dlaczego chcesz mi wmówić jakieś głupie uprzedzenia. Tak, ceniłam go i wcale się tego nie wypieram. Pan Konrad był wyjątkowym fachowcem i zawsze był wobec mnie szarmancki.
   - Czy ja mówię, że nie? Jest tylko jeszcze jeden mały problem z twoim „szarmanckim fachowcem” - zauważył, nadziewając kopytko na widelec i podnosząc go ostentacyjnie. - Do dzisiaj nie znaleziono jego posiwiałej głowy. Więc na razie skorupki na oczy i jarmułka muszą jeszcze poczekać.
   Ściągnął zębami kopytko, pogryzł i połknął, robiąc przy tym cierpiętniczą minę. Anna na tę demonstrację wstała od stołu. Widać było, że miarka się przebrała, i Jakub natychmiast tego pożałował. Miał zamiar obrócić całą rozmowę w żart. Podszedł więc do niej pokornie, próbował objąć, lecz odwróciła się do niego tyłem.
   - Jesteś potworem! - fuknęła. - Zastanawiam się, jak ja z tobą wytrzymuję. Nie chciałam ci mówić, że się ze mną pożegnał.
   Teraz Jakuba zamurowało.
   - Wybierał się gdzieś? No, nie bądź taka tajemnicza.
   Anna była spięta. Powiedziała o jedno zdanie za dużo. Przez moment zastanawiała się, czy czegoś po niej nie widać. Przypomniała sobie, spojrzenie kasjera. Patrzył na nią przez chwilę smutno tymi swymi wielkimi niebieskimi oczyma, a potem oznajmił jej, uśmiechając się cierpko pod przyciętymi równo wąsami, że wszystko stracił i że wyjeżdża z miasta na stałe. Ale tej wiadomości z oczywistych powodów Anna nie miała zamiaru powtarzać. Nie umiałaby wyjaśnić, dlaczego Rewalski zrobił ją swoją powiernicą.
   - Zapłaciłam rachunki, sprawdziłam konto i usłyszałam, że widzimy się, pani Anno, ostatni raz.
   - Tylko tyle?
   - O co ty mnie, Kuba, podejrzewasz?
   - Przepraszam, to wyjątkowo ponura sprawa. Mogłem ci o tym nie mówić - zakończył, zastanawiając się, dlaczego kasjer chciał wyjechać z miasta.
   Potem przytulił Annę i zadowolony, że wybaczyła mu jego grubiaństwo, szybko zmienił temat, przypominając jej o jutrzejszych imieninach Piotrusia.
   - Mam dla niego piękny prezent.
   - Jaki?
   -Ślicznego liliowego persiaka. Na pewno będzie zadowolony. Wilga powiedziała, że jest już samodzielny i potrafi nawet...
   - Ani się waż! Nie mam zamiaru chować jakiegoś wściekłego kota od tej szalonej dziewczyny!
   Wybuch Anny zaskoczył Jakuba, więc żeby ją udobruchać, powiedział, że ma jeszcze lepszy prezent, lecz go teraz nie zdradzi, bo to będzie dla wszystkich niespodzianka.

   Środa, 29 czerwca 1938

   Nad ranem przyśnił się Sternowi elegancki pulman. W ciemnym przedziale był komplet pasażerów. A pociąg gnał przez bezkres, wydzwaniając na torach usypiający rytm. Za oknem wstawał świt. Daleko na horyzoncie wolno pęczniało wrzeciono pomarańczowej zorzy. Z mgły wynurzały się pojedyncze chałupy,krzyże na rozstajach i kępy drzew. Kiedy lokomotywa zagwizdała przeciągle, maszyna raptownie przyspieszyła. Gnała teraz coraz szybciej i z hukiem przetoczyła się przez most. Mignęła wstążka rzeki i udekorowane oparami bagna. Jakub chciał wyjść do toalety, lecz najmniejszy ruch głową wywoływał potworny ból karku. Nagle pociąg wziął ostry zakręt i siedzący obok pasażer całym ciężarem poleciał w jego stronę, opierając się o jego ramię. Poczuł twardy przedmiot wrzynający mu się pod żebra. Pokonując ból, obrócił głowę i wtedy zorientował się, że w jego przedziale zamiast podróżnych siedzą marionetki.
   Obudził się zlany potem. Słońce od kilku godzin posyłało już do sypialni swoich szpiegów przez szpary w zamkniętych okiennicach. Nie wstając z łóżka, Jakub spojrzał na oddychającą lekko Annę i przypominał sobie wczorajszy dzień. Gorączkowo zaczął analizować pochodzenie sennych widziadeł. Intrygowała go szczególnie postać ślicznej marionetki, która siedziała naprzeciwko niego, przy drzwiach. Zapamiętał, że patrzyła znacząco spod długich rzęs i uśmiechała się, jakby była jego dobrą znajomą. Za to zajmujący miejsce obok gość był bardziej tajemniczy. Ukrywał twarz pod granatową jedwabną peleryną i Stern mógł o nim powiedzieć tylko tyle, że wyglądał na zwalistego. W wagonie był ktoś jeszcze, kogo nie zdążył rozpoznać, ktoś, kto przemknął szybko korytarzem, taszcząc na ramieniu drewnianą walizkę.
   Stern wstał z łóżka i poszedł do łazienki. Dziwaczny sen sprawił, że czuł się jak po wielogodzinnej podróży. Na tę myśl ostrożnie uśmiechnął się do swego odbicia w lustrze, kiedy z zesztywniałymi ze zmęczenia ramionami zmieniał żyletkę w maszynce do golenia. Ale spoglądający na niego z drugiej strony facet wcale nie był skory do żartów.

   Punktualnie o dziesiątej wszedł do redakcji. Ledwie zamknął za sobą drzwi do swego pokoju, zajrzał do szafy, by się przekonać, czy marionetka, którą zabrał z willi, leży spokojnie w walizce. Potem przypomniał sobie o tajemniczej książeczce i od razu zamarzył, by dokończyć lekturę. Przeszkodziło mu w tym pojawienie się Wilgi.
   Pokazała mu się odmieniona: ubrana w granatową bluzkę i białą plisowaną spódnicę, w modnym w tym sezonie sportowym uczesaniu i z granatową przepaską nad czołem wyglądała jak tenisistka, która wybiera się na kort. Nie przypadkiem więc poprzedniego dnia kazała się wysadzić przy Akademickiej, przy sklepie sportowym Kuchara.
   Jej pierwsze pytanie dotyczyło „wypożyczonej” przez Sterna marionetki. I zrobiła wielkie oczy, gdy dowiedziała się, że Jakub schował ją w redakcyjnej szafie. Obrażona, nie była zbyt rozmowna i od razu zabrała się do pracy. Odsunęła na bok porcelanowego słonika na szczęście, a potem wkręciła kartkę do maszyny i w ekspresowym tempie zaczęła wystukiwać nową sensacyjną wiadomość.
   Stern zapuścił żurawia:
    
   Policja wykryła szkołę złodziejską, w której praktykowali młodociani złodzieje. Kierownikiem jej był Jankiel Libman, który dawał adeptom całodzienne utrzymanie i odbierał od nich skradzione przedmioty. Niektórzy prymusi dostarczali mistrzowi po kilka portfeli dziennie. Niestety (a może na szczęście) w klasie znalazł się matoł patentowany, który pokusił się na tani zegarek rewirowego T.B. z Zamarsłynowa... 
    
   Dziennikarka nie reagowała na zaczepki Sterna. Zakończyła tekst, wykręciła kartkę z maszyny i wyszła do sekretariatu, by po pięciu minutach wrócić i zakomunikować, iż naczelny ma życzenie porozmawiać z Jakubem. Stern od jakiegoś czasu nie rozumiał się z Mańkiewiczem. Młodszy od niego o pięć lat szef zrobił się „ogólnie męczący”, a ich dawna przyjaźń, jeśli takowa w ogóle kiedykolwiek ich łączyła, rozmyła się w niuansach służbowych zakazów, poleceń i zależności.
   Kiedy Jakub wszedł do sekretariatu, Kazia przerwała obróbkę paznokci, udając, że zawzięcie szuka w książce telefonicznej jakiegoś ważnego numeru.
   - Niech panśmiało wchodzi, panie Jakubie - poinformowała go uprzejmie. - Szef właśnie czeka na pana. Ma dla pana niecały kwadrans. Potem według terminarza będzie przyjmował delegację radnych.
   Stern zapukał więc demonstracyjnie do drzwi naczelnego, nacisnął ostrożnie klamkę i wkroczył do środka.
   - Czemu się, Kuba, wygłupiasz? - spytał rozwalony w fotelu Manio, wyciągając dłoń nad zawalonym papierami biurkiem. - Wchodź śmiało! Czego się napijesz? Kawy, wody, a może herbatki z cytrynką?
   Stern podziękował i ścisnął dłoń szefa, zwracając uwagę na ślady potu pod pachami na śnieżnobiałej koszuli.
   - Wołałeś mnie?
   - Jak bymśmiał! Ja tylko grzecznie cię do siebie zapraszam - oznajmił uśmiechnięty od ucha do ucha szef i zaraz zmienił ton. - Wiem, że masz swoje zasady i to ty wyznaczasz sobie tematy. Szanuję ten zwyczaj, ale przynajmniej, Kuba, błagam cię, pracuj na wynik. Jeden artykuł oparty na domysłach to za mało. Wilga już dawno cię przegoniła. Jeśli nie wierzysz, weź do ręki dzisiejszą gazetę. - Naczelny wskazał leżący na stoliku egzemplarz.
   - Kiedyściągałem ją z Łodzi, miałem jakieś nonsensowne wątpliwości, ale dzisiaj absolutnie tego nie żałuję!
   Stern nie był przygotowany na poranne nauki i już szykował się, by coś ostrzejszego odpowiedzieć, lecz Manio, znając temperament kolegi, nie dał mu dojść do głosu. Zaczął od sportu, następnie zahaczył o wydarzenia kulturalne, by w końcu płynnie przejść do światowej polityki. W tym czuł się mocny. To on serwował na pierwszej stronie „Kuriera” sążniste artykuły, ozdabiane zdjęciami marszałka Rydza-Śmigłego na zjeździe Związku Legionistów albo portu w Kantonie zbombardowanego przez japońskie samoloty.
    - Wezwałeś mnie, by pogadać o polityce? - nie wytrzymał Stern.
   - O tym też, ale teraz mam wyjątkową sprawę i proszę, byś wziął ją sobie do serca - powiedział Mańkie- wicz, nie wiadomo dlaczego przyciszając głos. - Moja oferta może ci się wydać zaskakująca, a nawet niestosowna, gdyż... - teraz już mówił prawie szeptem.
   - Wiem,że w komendzie wojewódzkiej nastał nowy szef. Gość jest nieprzewidywalny. Robi się awantura na cały kraj, bo facet ubzdurał sobie, by przenieść z Warszawy do Lwowa oficerską szkołę policyjną! Upatrzył sobie na ten cel placówkę świętej pamięci Strzałkowskiej służącą wychowaniu dziewcząt. Wprowadza też inne dokuczliwe porządki: dawkuje wiadomości dla prasy, nasyła jakichś dziwnych typów, którzy udają dziennikarzy. Jak widzisz, zmieniają się zwyczaje, lecz na szczęście w komendzie pozostało jeszcze kilku życzliwych nam facetów. Choć to też może się rychło skończyć - dorzucił szybko. - Dlatego postanowiłem zadziałać konwencjonalnie. Wybrałem metodę, która jest skuteczna od wieków. Oto ona - zakończył i położył na stoliku białą kopertę.
   Rozwalony w fotelu pocierał wypielęgnowaną dłonią policzki i czekał, aż Jakub Stern weźmie ze stołu oberchabkę i zrobi grzecznie to, o co go poprosił.
   - Pomyślałem o Andrzeju Ziębie - dodał. - Nie widzę prze-szkód, byś jako jego stary kolega wynagrodził go za ciężką pracę.
   Stern zastanawiał się nad odpowiedzią.
   - Masz wyrzuty sumienia? Przecież to widzę. Przyjmijmy więc, że „nasz przyjaciel” dostał przed chwilą ode mnie nieformalny angaż. - Manio zaśmiał się ze swego dowcipu zadowolony, że Stern w końcu wziął kopertę.
   Rozmowa była skończona. Dziennikarz schował judaszowe srebrniki do kieszeni marynarki i wyszedł z gabinetu.
   W sekretariacie napotykał zdziwiony wzrok Kazi, która nie mogła zrozumieć, dlaczego tym razem obyło się bez awantury.
   Stern był upokorzony. Już na korytarzu wiedział, że nie sprosta tej bezczelnej propozycji. Jeszcze nigdy Manio z nim w taki sposób nie rozmawiał. I właśnie ten przyjacielski ton uśpił jego czujność.
   Kiedy wszedł do swego pokoju, słońce ostro już prażyło przez szyby, uchylił więc okno, klnąc na duchotę. Zdjął marynarkę, a potem, korzystając z nieobecności Wilgi, która znowu gdzieś wyszła, usiadł za biurkiem i zajrzał do koperty.
   Cwany lis nieżałował forsy. W środku było pięć nowiutkich banknotów z przyglądającym mu się badawczo Poniatowskim. Pieniądze pachniały jeszcze farbą drukarską i miały trzy ważne podpisy: dyrektora banku, prezesa i skarbnika.
   Stern poślinił brzeg koperty, zakleił ją i akurat wtedy, gdy chował ją do kieszeni, zadzwonił telefon. Jakub podniósł słuchawkę, by usłyszeć sekretarkę Zięby anonsującą zachrypniętym głosem swego szefa.Deja vu,déjåentendu,déjå éprouvé i wszystkie inne cholerne znaki sprzysięgły się w jednej sekundzie przeciw niemu. Miał ochotę wyrwać kabel lub trzasnąć słuchawką na widełki, ale zamiast tego jeszcze bardziej zesztywniał, słuchając słów inspektora.
   - Umawialiśmy się - doleciało do niego zamiast przywitania - ale ty, Kuba, znowu nie dotrzymujesz obietnic.
   - O co masz pretensje? - przerwał mu Stern, starając się mówić naturalnie, jakby Zięba już jakoś dowiedział się o kopercie. - To ja obciąłem mu głowę? To ja schowałem ją do śmietnika?
   - Czyżbyś coś sugerował? Skąd o tym wiesz i gdzie jest ten cholerny śmietnik?! - ryknął do słuchawki Zięba. - Musimy zaraz się spotkać. Najlepiej...
   - Przestań - przerwał mu Stern. - Napisałem dla porządku kilka zdań. To nie moja wina, że o głowie kasjera plotkuje całe miasto.
   Po drugiej stronie rozległo się chrząknięcie, więc dziennikarz poszedł za ciosem:
   - Nie zostawiłeś mi wyboru. Nie chcesz ze mną gadać. Może miałem napisać o duchu laleczki, który jeździ trójkołowym rowerkiem po ulicach Lwowa? Albo o diabelskim kocie, który, miaucząc, wskazuje, że ktoś niedługo umrze? Chyba nie zależy ci na takich sensacjach?
   - Odczep się, to nie jest wcale zabawne. W komendzie śmieją się ze mnie - szepnął Zięba. - Podtykają pod nos twój cyniczny artykuł. Pytają, co to za tajemniczy przedmiot, który ma być najbardziej strzeżonym przez policję dowodem.
   Stern przełknął „komplement”, udając niewiniątko. Nie mógł się przyznać, że puścił wodze fantazji, by sprowokować drugą stronę.
   - Dzwonię, by ci powiedzieć, że mój nowy szef nie życzy sobie więcej kontaktów z prasą.
   - Szczerze mu gratuluję. Niech dalej kopie pod sobą dołki. Wiesz, gdzie mam twego nowego szefa? - rzucił Stern i, położywszy nogi na biurku, czekał na odpowiedź Zięby, lecz się nie doczekał.
   Kiedy obrażony inspektor walnął słuchawką, Jakub, nie kryjąc zdziwienia, ponownie rzucił okiem na swój tekst zamieszczony na dziesiątej stronie.

   Kolejna odsłona niewyjaśnionej tragedii pod Wysokim Zamkiem. Jak dowiedzieliśmy się z wiarygodnych źródeł, w krzakach przy denacie znaleziono pewien tajemniczy przedmiot, który jest obecnie najbardziej strzeżonym przez policję dowodem. W dalszym ciągu nie ustają poszukiwania głowy denata. Wykoszono trawę i chwasty, a także przeczesano metr po metrze stoki wzgórza. Bez rezultatu. Rozwiązanie zagadki stało się dla lwowskiej policji sprawą honoru, tym bardziej że - jak wieść niesie - właśnie do naszego miasta ma być przeniesiona ze stolicy oficerska policyjna szkoła. (St) 
    
   Stern wiedział, że z tym tajemniczym przedmiotem to wierutna lipa, że nikt nie kosił zielska i co najwyżej posłużono się psem tropiącym, ale bez tego upiększenia tekst czytałoby się bez emocji.
   Odłożył gazetę, gdyż poczuł na plecach zimny powiew. Ktoś cicho otworzył drzwi, wywołując przeciąg. Jakub spojrzał za siebie i szybko zdjął nogi z biurka.
   W drzwiach stała wysoka i chuda kobieta w sięgającej do ziemi czarno-fioletowej sukience. Poorana zmarszczkami twarz świadczyła o tym, że z pewnością przekroczyła już sześćdziesiątkę. Siwe włosy upięła w kok przypominający ptasie gniazdo, a na długiej i cienkiej szyi zawiesiła sięgające zapadłych piersi jarmarczne korale. Trzymała na brzuchu dłonie splecione tak, jakby coś w nich ukrywała łub modliła się.
   Dziennikarz wstał, by przywitać tego niespodziewanego gościa.
   - To pan nazywa się Jakub Stern? - zapytała, nie odrywając od niego wzroku.
   Skinął głową i uśmiechnął się, a wtedy usłyszał coś, co wprawiło go w osłupienie:
   - Nie będę się panu przedstawiała. Moje nazwisko i tak nic panu nie powie. Jestem wizjonerką, panie Stern. Do dzisiaj nawet pan nie wiedział, że istnieję, ale teraz usłyszy pan ode mnie bardzo ważną nowinę. I nic tu panu nie pomoże pański fałszywy uśmiech.
   Nie przejął się wstępem i uprzejmie wskazał kobiecie krzesło, lecz ta nerwowo pokręciła głową.
   - Nie mam czasu na czcze gadanie! Przyszłam panu zakomunikować, że Pan Bóg zadecydował strącić pana do piekła.
   Kompletnie zaskoczony całą sceną Stern miał jednak wrażenie, że już gdzieś widział podobną maszkarę. W jego pokoju dosyć często pojawiali się awanturujący się czytelnicy, rzucający groźby i wyzwiska, a nawet rwący się do bicia. Lecz z tak jawnym przypadkiem paranoi jeszcze się nie spotkał.
   Spostrzegł jakiś dziwny błysk w oku kobiety. Jej źrenice były nienaturalnie powiększone, jakby pozostawała pod wpływem jakiejś halucynogennej substancji. Z początku jej słowa rozśmieszyły go. Miał nawet zamiar stwierdzić, że nie po raz pierwszy zstąpi do piekieł, że to jego zawód, lecz kobieta, nie czekając na jego odpowiedź, odwróciła się na pięcie i spokojnie wyszła.
   Stern z każdą minutą tracił pewność siebie. Skonsternowany żałował, że nie zrobił najmniejszego kroku, by ją dogonić i zażądać wyjaśnień. Odwiedziny wprawiły go w wisielczy humor i kiedy znowu siadł za biurkiem, zaczął wsłuchiwać się w swój oddech, a nawet położył palce na nadgarstku, by zmierzyć puls.
   Nie był bez winy. Jako dziennikarz wiele razy musiał zajrzeć do piekła. Bywało, że sam podrzucał do ognia smolne szczapy i przytrzymywał za nogi tych, którzy chcieli stamtąd bryknąć. Bo czym, jeśli nie piekłem, były setki opisanych przez niego przypadków? Kim, jeśli nie wcielonymi diabłami, były opisane przez niego postaci: nauczyciel z Rowów, który podkuwał kobiety w lesie, albo „hobbista” z Łucka, który przez dwa lata kolekcjonował kobiece dłonie i ze ściągniętej z nich skóry sporządzał rękawiczki? Na samą myśl o tym przeszły go dreszcze. Nie dalej jak miesiąc temu zakończyła się przygoda z synem łyczakowskiej kurwy i profesora uniwersytetu, w której Wilga omal nie straciła życia.
   Jakub Stern od kilkunastu lat nieprzerwanie miał do czynienia z obłąkańcami. Chociażby z poborcą podatkowym, który dla zabawy wpuszczał lwowia- kom do mieszkań jadowite pająki. Widział się z tym „kulturalnym” panem i rozmawiał. Zaciekawiła go w nim niezrozumiała nobliwość w połączeniu z dobrze skrywanym szaleństwem. Drobnych spraw już nawet nie uwzględniał w swoim piekielnym spisie. Przypadek murarza, który od kiedy pamiętał, wmurowywał w ściany ćmoków wydzielające fetor jajka, był w jego piekielnym spisie treści bedłką.
   Ponure rozmyślania przerwało mu pojawienie się Wilgi, w dodatku w towarzystwie kolejnego gościa. Był nim śmierdzący papierosami i wódką drobny mężczyzna w sfatygowanym kremowym garniturze i brudnej, rozpiętej pod szyją koszuli, spod której wystawały pokręcone rude włosy.
   Gość teatralnie zdjął kapelusz i przedstawił się jako Wiktor Andrzej Czabak, artysta sceno wy występujący pod pseudonimem Furkato. Aktor zaznaczył, że wywodzi się z tych lepszych Czabaków i absolutnie nie ma nic wspólnego z szubrawcem Janem, którego powiesili w Brygidkach za Franciszka Józefa.
   Gdy siadł na podstawionym krześle, Wilga w dwóch słowach opowiedziała Sternowi, że poznała go przy Akademickiej, w kawiarni Roma, którą odwiedzają wyłącznie poważni artyści, i po krótkiej rozmowie i dwóch szybkich wódeczkach zaprosiła do redakcji jako konsultanta w swojej dziedzinie, a pan Furkato wspaniałomyślnie się zgodził.
   Furkato, z którego ust przeraźliwie leciało przetrawioną harą, nie przerywał. Uśmiechał się tylko grzecznie i potakiwał. Jakub wyjął więc walizkę z szafy i postawił na biurku Wilgi. Kiedy otworzył pokrywę i ich oczom ukazała się skulona postać, siedzący na krześle gość natychmiast się poderwał. Nachylił się i z czułością pogładził drewnianego ludzika po głowie. Potem wziął do ręki krzyżak z linkami i podniósł figurkę.
   - Boże, gdzież to się ukrywało to moje cudo?! Siedziałeś, biedaku, zamknięty w szafie? - zapytał marionetkę, stawiając ją na podłodze. - To nie jest byle jaka lalka. Muszę podkreślić, że mamy tu do czynienia z idealnie wyważoną kukiełką - mądrzył się, patrząc na Wilgę i Sterna.
   - Też mi ekspert - stwierdził Stern szeptem, nachylając się nad Wilgą.
   - Pohamuj się - syknęła przez zaciśnięte zęby. - Pan Furkato wie, co mówi - dodała i odsunęła się na bok od kolegi, by obserwować, jak łysiejący artysta w wyświechtanym letnim garniturze, tracąc chwilami równowagę, zabawia się, wykonując marionetką precyzyjne ruchy. Jego chude palce, zupełnie jak u podziwianej przez nich lalki, zakończone były długimi paznokciami. Brakowało tylko sznurków, pomyślał Stern, którymi można by je opuszczać i podnosić.
   - O, Boże, co za spotkanie? - Furkato spojrzał na dziennikarską parę, przesuwając lalkę w stronę maszyny do pisania Wilgi i pozwalając jej położyć dłonie na klawiaturze.
   - Bardzo proszę nie trzymać nas dłużej w niepewności - powiedziała Wilga, rzucając w stronę mężczyzny błagalne spojrzenie.
   Czabak nie zareagował. Sterując krzyżakiem, posadził lalkę przy maszynie, a sam stanął za krzesłem w komicznej pozie, rozkraczając chude nogi. Poruszał się przy tym groteskowo jak marionetka, podrygując i przesuwając się na boki tanecznym krokiem, ale też zaskakująco lekko, jakby był młodzieńcem, a nie starym aktorem.
   - Napiszemy teraz liścik, zgoda? A ja dyskretnie go zaniosę twojej uroczej pani.
   Był tak zafascynowany lalką, że nie odrywał od niej wzroku.
   - Nie pogniewacie się państwo, że zrobię im króciutki wykład? W teatrach na świecie występują rozmaite lalki. Bawią one nie tylko dzieci, ale także dorosłych. Są kukiełki i pacynki, są też jawajki i japońskie bunraku, ale o tych skośnookich, obsługiwanych przez trzech aktorów nie będę teraz mówił. Opowiem o marionetkach. One są jak dzieci. Jeśli dać im duszę, odwdzięczą się całym sercem, ale jeśli się je zdradzi, będą was jak ludzie nienawidzić. Czy państwo wiecie, że lalkarz potrafi być zazdrosny o swoją kukiełkę?
   Na te słowa Wilga przewróciła oczami i zatrzepotała rzęsami.
   - A teraz czas na prezentację - kontynuował Cza- bak. - Przedstaw się państwu! - zwrócił się niespodziewanie do lalki zmienionym głosem. - Powiedz, że nazywasz się Frołow, porucznik Andriej Frołow, prawda? No, pochwal się, Andriej! Miałeś przecież grać w „Bajce o dzielnym żołnierzu”. I to ty byłeś jejgłównym bohaterem. To ty wymknąłeś się z twierdzy, by uratować pułkową kasę. A kiedy zakochałeś się w hrabinie Na- dieżdzie, pojawiła się zła czarownica i wydała cię katu na męki. A jak ty śpiewałeś, jak ty ślicznie śpiewałeś...
   Mężczyzna uśmiechnął się i, bujając się, jakby naprawdę jechał na koniu, zaczął nagle głośno śpiewać:

   Płynie rzeczka, w dal po piaseczku kamyczki unosi,
   a młodziutki, młodziutki żołnierz o przepustkę prosi,
   oooch...
   a młodziutki, młodziutki żołnierz o przepustkę prosi!

