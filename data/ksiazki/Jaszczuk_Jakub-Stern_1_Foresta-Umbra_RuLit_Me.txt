

   Polecamy również:

   Grzegorz Gortat
   Patron

   Arkadiusz Pacholski
   Lśnienie nad głębiną


    [Картинка: _1.jpg] 

   © 2004 by Paweł Jaszczuk
   All rights reserved

   Redakcja
   Błażej Kemnitz

   Opracowanie graficzne serii, projekt okładki oraz ilustracja Zbigniew Mielnik

   Wydanie I

   ISBN 83-7301-535-3

   Dom Wydawniczy REBIS Sp. z o.o.
   ul.Żmigrodzka 41/49, 60-171 Poznań
   tel. (0-61) 867-47-08, 867-81-40;
   fax (0-61) 867-37-74
   e-mail: rebis@rebis.com.pl
   www.rebis.com.pl

   POZNAŃSKA DRUKARNIA NAUKOWA Sp. z o.o.

   
60-281 Poznań, ul. Heweliusza 40


   Szpital Sióstr Miłosierdzia św. Wincentego á Paulo mieści się we Lwowie przy Teatyńskiej 1 w starym ceglanym budynku przypominającym szkołę. W czwartek przed południem zjawił się tam Jakub Stern, dziennikarz lwowskiego „Kuriera”, by zdobyć materiał do kroniki sensacyjnej. Stern wymyślił już porywający tytuł. Wahał się jeszcze, czy słowo „rzeźnik” nie jest zbyt łagodne. A może „oprawca”? - chodziło mu po głowie. Albo, bardziej dobitnie, „potwór”?
   Z tą wątpliwością minął szpitalną dyżurkę i zatrzymał się pośrodku holu. Rozglądał się, słuchał, węszył. Ciężki zapach lizolu, doprawiony wonią przepoconych piżam, zelektryzował jego wyobraźnię. Stern ruszył. W sprinterskim tempie pokonał dwa piętra i stanął pod drzwiamiizolatki schowanej za gabinetem zabiegowym. Miał już wejść, lecz chłód mosiężnej klamki ostudził jego zapał. Dla pokonania tremy wziął głęboki wdech i delikatnie pchnął drzwi oddzielające go od tajemnicy.
   W szpitalnej izbie, do której wszedł, dostrzegł tylko podstawowe wyposażenie: drewniany stół przykryty niebieską ceratą, dwa taborety, metalowy wieszak, zlew z blaszanym dzbankiem i płócienny parawan przesłaniający łóżko.
   Stern zrobił trzy kroki w stronę okna z widokiem na kopiec Unii, a kiedy się obrócił, znalazł się sam na sam z przerażoną chorą.
   - Ja - zaczął nieśmiało - chciałem się, proszę pani, dowiedzieć...
   Mówił coraz ciszej, aż w końcu zamilkł.
   Zofia Widacka, niebrzydka trzydziestoletnia szatynka, zobaczywszy intruza, szybko naciągnęła koc i przysunęła się do ściany. Właśnie w tym momencie (Stern żałował, że nie zabrał aparatu) ukazał się zabandażowany kikut jej lewej stopy. Nagła reakcja Widackiej nie pozostawiała wątpliwości: wyciągnięcie z niej czegokolwiek graniczyć będzie z cudem. Mimo to, niczym zadufany sztubak, spróbował od nowa. Z wprawą dyplomaty przebrnął przez niezbędną prezentację, a potem, jakby od niechcenia, przystąpił do rzeczy
   - Jakiś szczegół, proszę pani - rzucił błagalnie. - Przecież musi pani coś pamiętać. Nie widziała pani jego twarzy, lecz... może „on” (specjalnie, żeby nie zranić kobiety, użył tego eufemizmu) utykał, może jego głos był nienaturalny. Na pewno zapamiętała pani, jak wyglądał. Kobiety przykładają dużą wagę do ubioru. Jestem pewien... - Otworzył notes. Odkręcił nasadkę pióra, gotów pisać. Tekst był „na wczoraj”, tylko ten fakt się liczył. Przeciągnął ukośną kreskę, pod którą miały się znaleźć słowa Widackiej. Gdy podniósł wzrok, zobaczył zielone, szeroko otwarte oczy, więc zaczął zdesperowany: - Nie będę poruszał, proszę mi wierzyć, tych bolesnych wspomnień. Niech pani jedynie opisze tamten dzień. Było gorąco. Kiedy upał jest nie do zniesienia, ja to wiem, w lesie szuka się ochłody. Dlatego na minutkę odeszła pani na bok, tam gdzie...
   - Zostawcie mnie wreszcie w spokoju! - Kobieta niespodziewanie zaniosła się płaczem.
   Stern stracił cierpliwość. Był przecież sam. Liczba mnoga oznaczała, że konkurent z innej gazety go wyprzedził. To nagłe odkrycie zdenerwowało go. Poczuł się perfidnie oszukany.
   - Od pani zeznań zależy teraz czyjeś życie! - powiedział, odwołując się do jej rozwagi. - Wiem, że starała się pani znaleźć drogę, a wtedy... ten szaleniec panią zaatakował.
   - Nie, nie, nie! - Widacka skryła twarz w poduszkę. - Niech pan mnie zostawi w spokoju!
   Przeraźliwy krzyk zaalarmował szpitalny personel.
   Z korytarza wbiegła salowa ze ścierką, a za nią siostra zakonna.
   - Co się tu, do licha, dzieje? - zapytała ostro salowa.
   - Jak pan się tu, na miłość boską, dostał? - rzuciła z pretensją siostra, kreśląc w powietrzu znak krzyża. - Proszę natychmiast stąd wyjść!
   Salowa zamierzyła się mokrą ścierką.
   - Niech on się czem prędzej stąd zabiera! Fora!
   - Nie tak ostro! - bronił się dziennikarz, przeciskając się do drzwi. - Zaraz wszystko wytłumaczę.
   - Ta wynoś się, drania jedna, ale już! - nie przebierała w słowach salowa. - Myśli, suczy patafian, że trafił na Ormiańską do knajpy!
   Stern, jak kameleon, podszył się pod inspektora policji.
   - Ta wizyta wymaga ode mnie dyskrecji. Nie mogę działać po omacku. Mam zebrać dane, ustalić fakty i z tych pozornych drobiazgów, proszę mi wierzyć, stworzyć jego portret psychologiczny. Bez pomocy pani będę dreptał w miejscu, więc...?
   - Trudno! Lekarz nie pozwala! - Siostra popatrzyła surowo, marszcząc brwi pod kornetem. - Pani Widacka dość się już przez was nacierpiała. Nie ma u was, jak widać, żadnej świętości.
   -Å propos świętości - odezwał się bezczelnie Stern, wczuwając się w rolę gliny - mogę dać doskonały przykład na to, że...
   W porę ugryzł się w język. Wiedział, że jutro lub pojutrze będzie musiał tu wrócić i palenie mostów tylko utrudni mu pracę. Dobrze jest gadać, ironizował w myśli, odgrywając teatr ze szmatą albo wielkim jak płachta na byka kornetem.
   Tak czy siak, należało zwijać żagle. Wsunął pióro z notesem do kieszeni. W drodze do drzwi rzucił jeszcze okiem na wystający spod koca zabandażowany kikut stopy Wi- dackiej. Co komu po informacji, że szarytka ma krzywy zgryz, a ruda salowa piersi jak stągwie. Takich wiadomości nie zamieszcza się przecież na pierwszych stronach lwowskich gazet, pomyślał, opuszczając bez pożegnania trzy zjednoczone przeciw niemu kobiety.

   Ten dzień nie przyniósł już żadnych rewelacji i frapujący temat morderstw w Rowach wciąż nie miał zakończenia. Trzeba się było spieszyć. Postępów w śledztwie domagali się lwowscy rajcy. Pytania od czytelników płynęły z całej Rzeczypospolitej, dowodząc, że cykl jego artykułów był strzałem w dziesiątkę. Teraz należało kuć żelazo, póki gorące. Dawkować na pierwszej stronie opisy krwi i nienaturalnie poskręcanych zwłok. Robota jak każda inna. Stern po latach szczerze ją polubił, przezwyciężywszy w sobie resztki niepotrzebnych oporów. Może dlatego mu się powiodło? W redakcji mówiono o nim jak o guru. Radzono się go i naśladowano. Byli jednak i tacy, których zżerała zazdrość. Sądzili, że tak jak on mają prawo umieszczać pod tekstem inicjały lub nawet całe nazwisko.
   Ostatnie dni kazały Sternowi chuchać na informatorów, ba, być dla nich miłym. Współpraca z policją układała się kiepsko. Jak na złość inspektor Zięba, specjalista od seryjnych zabójstw w komendzie wojewódzkiej, pojechał z delegacją miejską do Gdyni. Dlaczego do Gdyni, a nie do Kołomyi, tego dziennikarz nie wiedział. Pocztówka z trójmasztowcem i dowcipnym tekstem - „Jestem naLwowie, ahoj!” - nie poprawiła mu humoru.
   Stern zawziął się. Nie miał zamiaru dać inspektorowi satysfakcji. Z redakcyjnego biurka sprzątnął notatki i razem ze zdjęciami przyniósł do domu. Po południu w swoim gabinecie na piętrze sortował materiał, układając makabrycznego pasjansa. Zdjęcia wykonane nowiutkim weltek- sem, którego blaszkowa migawka uruchamiana była z korpusu, wbijały go w dumę. Tak ostrych pozytywów - gdyby nie fotografowany obiekt - mogłoby mu pozazdrościć niejedno atelier. Ale właśnie ta obrzydliwa dokumentacja rodziła jeszcze więcej wątpliwości. Co oznaczały podkute, rozrzucone stopy? Przesłanie? Sprzeciw? A może wołanie o pomoc nieuchwytnego szaleńca? Ten, kto zabrał do lasu młotek, gwoździe i podkówki, dwukrotnie już odprawił mrożący krew w żyłach rytuał.
   Dochodziła szesnasta. Stern wysunął szufladę i wyjął osobliwe zawiniątko. Na blacie spoczął metalowy przedmiot owinięty zwykłą, lnianą szmatką. Ten zagadkowy pakunek, który przypadkiem znalazł w lesie, wrócił na swoje miejsce, gdy do pokoju weszła Kasia.
   - Tatusiek pracuje, tak? - zaszczebiotała i podbiegła do ojca. - Mieliśmy wyprowadzić Dega. Znowu zapomniałeś?
   - Ależ nie, doskonale pamiętam. Zastanawiałem się tylko - dodał z namysłem - nad małą zmianą planów.
   - Jaką? - Dziewczynka spojrzała z niepokojem.
   - Czy nie pojechać na cmentarz.
   - Naprawdę, tato? Dzisiaj? Po spacerze mieliśmy przecież jechać do cyrku!
   - Cyrk Forum będzie jeszcze całe dwa tygodnie. Poje- dziemy do mamy na cmentarz, bo dzisiaj są jej urodziny. Więc jak?
   - Jeśli tata bardzo chce... - odpowiedziała rezolutnie.
   Stern zgarnął prawą dłonią zdjęcia.
   - Tatuś tylko posprząta i zaraz, kochanie...
   Lewą ręką przytulił córkę. Poczuł zapach wykrochmalo- nej sukienki i mlecznego irysa, którego Kasia trzymała w ustach.
   -Życzysz sobie jednego? - Potrząsnęła blaszanym pudełkiem Kanolda, z którego wyjęła zawinięty cukierek.
   Jakub kiwnął głową i otworzył usta. Usłyszał szelest odwijanego papierka i apetyczny irys wylądował miękko na jego języku.
   - Jesteś słodka jak cukierek! - powiedział czule, przyciskając makabryczne zdjęcia do blatu. - No, mój kotku, prygaj! Tata zaraz po ciebie przyjdzie.
   Gdy Kasia wybiegła, skacząc zabawnie z nogi na nogę, Stern rozparł się na krześle. Biorąc pod język kanolda, przypomniał sobie zdarzenie, które rozegrało się w Rowach przed miesiącem. Wspomnienie to całkowicie go pochłonęło. Pierwszą ofiarą, skrupulatnie opisaną w „Kurierze”, była mieszkająca w leśniczówce państwa Daniluków Olga Ku- rzęcka. Będąca w piątym miesiącu ciąży kobieta celowo wybrała z mężem tę urokliwą samotnię, aby się wzmocnić. Krystaliczne powietrze, niezapomniane widoki i serdeczni ludzie - to wszystko miało ją przygotować na narodziny pierwszego potomka. Jej mąż, ułan stacjonującego w Jarosławiu pułku, dostał na tę okoliczność tygodniowy urlop.
   Dlaczego Olga Kurzęcka pomyliła drogę w lesie? Czyżby spacer po nieznanej okolicy spotęgował zdenerwowanie? Bywa, rzecz jasna, że jedna ścieżka przypomina w lesie drugą i wtedy klops, łatwo traci się głowę. Tak myślał Stern, patrząc przez okno na pierwsze rudziejące liście na Pohulance. I pomyślał jeszcze, że z pewnością kobieta usłyszała za sobą trzask złamanej gałęzi. To ją całkiem przeraziło. Czy obróciła wtedy głowę? A jeśli tak, co zobaczyła w ostatnich sekundach życia? Ta myśl sprawiła, że poczuł spływające na szyję zimno. Zatem Kurzęcka obraca ozdobioną przepięknym warkoczem głowę tam, skąd dociera do niej trzask. Powinna, rozmyślał Stern, kierować się w stronę zachodzącego słońca. Dlaczego nierozważnie pozwoliła sobie na chwilę oddalić się od męża? Być może kucnęła za potrzebą lub, analizował, postanowiła zebrać więcej dorodnych jeżyn. Zawsze, tak mówił jej mąż, lubiła jeżyny. To ich zapach ją podniecał. Oczywiście w zupełnie innym sensie podniecony był skryty w krzakach zwyrodnialec. I oto przyjemny spacer zamienia się w jednej chwili w koszmar. Czyżby ta leśna oaza wzbudziła w niej strach? Rosły tam świerki, rozłożyste klony i karłowate buki. Drzewa nasycające aromatem powietrze i rzucające orzeźwiający cień. Podobne, lecz zdeformowane ręką ogrodnika tworzyły gęsty szpaler pod jego oknem, tuż za kępą bujnych magnolii. Tak, lecz tam, pod stopami Olgi Ku- rzęckiej, miast skoszonej trawy było gęste poszycie: paproć jeleni język, jaskółcze ziele i szczawik zajęczy. Rosła też dostarczająca paciorków na odpustowe różańce kłokoczka. To wszystko formowało zwartą leśną kurtynę.
   Olga Kurzęcka, wychodząc z mężem, miała na sobie kremową bluzkę z długim rękawem, spódnicę w szkocką kratę, ażurowe pończochy ze szwem i czerwone botki. Tylko mieszczuch chodzi tak do lasu. Prowokująca spódnica z rozcięciem z tyłu sięgała do połowy łydki i właśnie tę spódnicę w czerwono-niebieską kratę oraz leżący przy drodze botek znalazł syn leśniczego.
   Stern, który po telegramie Daniluka zjawił się w Rowach w nieco ponad godzinę, stał wtedy kilka kroków od zwłok, obracając w palcach papierosa. Zaskakujące, że chciało mu się w tym momencie palić. Kropił ciepły lipcowy deszcz i świeciło - co rzadko się zdarza w takich przypadkach - słońce, więc parujące poszycie usztywniało nieco jego ruchy. Byłoby zabawnie, przemknęło mu przez głowę, nabawić się w środku lata kataru. Okrążył zwłoki i szybko pozbył się tej myśli. Czekając na spóźniającą się policję, sięgnął po swojego ronsona. Otworzył posrebrzane wieczko zapalniczki, uderzył kciukiem w kółko i z zadowoleniem przypalił papierosa od sunącego ochoczo w górę płomienia. To właśnie wtedy, gdy zaciągnął się dymem, uderzyła go niestosowna myśl, że miejsce, w którym stoi, jest wręcz wymarzone dla odprawienia mrocznego rytuału. Oczywiście, zakładając, że miałby z jakiegoś niezrozumiałego powodu zastąpić mordercę.
   Snując te rozważania, podszedł do zwłok i spróbował lewą dłonią odsunąć kolczasty krzew, który zasłaniał mu widok. Miał wyjątkowe szczęście: znalazł przedmiot owinięty w szarą lnianą szmatkę. Instynktownie schował go do kieszeni, a potem wielokrotnie, bez świadków, oglądał. Wtedy też, przejęty znaleziskiem, nieostrożnie chwycił naszpikowaną cierniami gałąź i ostry kolec wbił mu się pod paznokieć palca wskazującego.
   Nagły ból przyniósł spokój. Kropelka krwi zabarwiła na czerwono białą bibułkę papierosa. Stern rzucił go pod nogi i wdeptał w wilgotny mech podkutym stalową żabką obcasem. Natychmiast włożył palec do ust, próbując usunąć zębami złamany cierń. W trakcie tej precyzyjnej operacjiz uwagą przyglądał się policjantom odrzucającym znad zwłok paprocie, trawę i gałęzie.
   Obojętna na wszystko przyroda po swojemu zaopiekowała się ciałem dwudziestoczteroletniej nauczycielki, której zaginięcie zgłosił przed trzema dniami zrozpaczony mąż. To właśnie on potwierdził, że toczone przez robactwo, poszarpane przez lisy zwłoki należą (paradoksalne dla Sterna określenie) do jego ukochanej żony.
   Jeden z policjantów z nie ukrywanym wstrętem podważył pałką zwłoki, odsłaniając pokiereszowaną twarz trupa. Wtedy młodziutki porucznik krzyknął przeraźliwie, czym spłoszył siedzącego na gałęzi leszczyny kosa, i zemdlał. Uchroniło go to przed jeszcze gorszym widokiem. Nie zobaczył, na całe szczęście, makabrycznego szczegółu: opuchnięte stopy denatki, pokryte warstwą skopanego mchu i igliwia, zdobiły przybite do pięt okrwawione podkówki.
   Rzecz jasna pierwszeństwo w leśnej uczcie przypadło owadom. Ich larwy z łatwością poradziły sobie z miękką tkanką oczu i nozdrzy, po czym przeszły do innych partii ciała. Zielone, tłuste muchy o przezroczystych skrzydłach leniwie sfruwały z pogryzionej przez lisy łydki, kiedy policjant próbował odgonić je świeżo zerwaną gałęzią. I jeszcze jeden szczegół wart wzmianki, a perfekcyjnie ujęty na zdjęciu — połyskująca chitynowym pancerzem pachnica. Olbrzymi chrząszcz sunął ślamazarnie w stronę gotującej się od białych larw krwawej miazgi. Stern już raz widział podobny okaz. Jako uczeń powszechniaka odkrył go na targu za teatrem, gdzie pod wielkim zwałem trocin rzeźnicy trzymali lód, którym okrywano latem porcjowane mięso. Uciekł stamtąd w popłochu.
   Śladów przestępcy nie znaleziono. Nie było to możliwe, gdyż gawiedź z Rowów, a także licznie przybyli letnicy stratowali leśne runo w promieniu kilkunastu metrów.
   O siedemnastej, sfotografowane we wszystkich możliwych ujęciach, ciało nauczycielki jechało do Lwowa wynajętym ze spółki Styks odkrytym czarnym citroenem. Z tyłu, w zasięgu wzroku, kołysała się na nierównej drodze kierowana przez Brodackiego granatowa tatra z redakcji „Kuriera”, w której, prócz Sterna, siedział także porucznik Olaf Kurzęcki.
   Dziennikarz był zadowolony z takiego podziału miejsc. Nie dopuścili, by Kurzęcki podróżował z żoną i by na nią patrzył. Jej ciało znaczyło teraz mnóstwo ran i skaleczeń. Z niektórych sączyły się jeszcze płyny ustrojowe, w innych zdążyły się już zasiedlić larwy, więc mimo kilkakrotnego owinięcia ceratą i kocem zwłoki wydzielały ohydną trupią woń, wabiąc padlinożeme muchówki.
   Stern już nieraz zetknął się w swojej dziennikarskiej karierze z trudnym zagadnieniem transportu zwłok, a także przygotowania ich do pogrzebu. Wtajemniczył go w nie Zygmunt Lauba, emerytowany pracownik domu pogrzebowego przy szpitalu powszechnym we Lwowie. Lauba miał opanować tę sztukę u samego Hansa Fülera, wybitnego chirurga z Hartmannspital w Wiedniu. Potrafił po mistrzowsku uzupełniać ubytki w ciele, kilkoma cięciami skalpela likwidować deformujące skurcze, a także przygotowywać zwłoki do wielogodzinnych podróży, nie wspominając o takich zabiegach higienicznych, jak mycie,czesanie i pudrowanie, które również wymagają nie lada kunsztu.
   Lauba podkreślał, że jest to zagadnienie „niezmiernie delikatne” i że brak wiedzy może zniweczyć wszelkie wysiłki, powodując w obumarłym tworzywie nieodwracalne zmiany. Taka nauka płynęła szeptem z grubych, wywiniętych warg.
   Za Podhorcami, kiedy po lewej stronie szosy pojawiły się Wzgórza Zniesieńskie, Kurzęcki przerwał milczenie i zwrócił się do Sterna z prośbą, by „sprawa” jego żony nie przedostała się na łamy prasy.
   - Pan wie, o co mi chodzi. Rodzina, a poza tym, proszę mnie nie posądzać o małostkowość, jestem zawodowym wojskowym, więc morale...
   - Oczywiście, rozumiem pana, morale... - powiedział Stern, jakkolwiek słowa młodego oficera wydawały mu się groteskowe. - Będę rozmawiał z naczelnym. Postaram się zrobić wszystko co w mojej mocy.
   Kłamał. Nie mógł i nie chciał mu tego obiecać. Kurzęcki irytował go. W reportażu przeznaczył dla niego daleki plan.
   Teraz słuchał go z narastającą niecierpliwością, odliczając cenne sekundy. Zastanawiał się wręcz, z jakiej racji miałby mu współczuć. Ze względu na karierę czy morale? Kolejna sprawa i kolejne współczucie. Ile i jak długo jeszcze? Setki, może nawet tysiące ludzkich niegodziwości opisało jego pióro. I nic. Dziwne, że jego jakoś do tej pory nikt nie żałował!
   Patrząc na uciekający do tyłu niebieski znak z białym krzyżem, który oznaczał skrzyżowanie, Jakub Stern próbował odgadnąć, kiedy nastąpi kolejny atak. Kiedy morderca, ochrzczony przez letników „kowalem z lasu”, da o sobie ponownie znać.

   Głośne nawoływanie za oknem przypomniało Sternowi o córce. Szybko wyszedł z gabinetu, zamykając drzwi na klucz. Kiedy znalazł się w holu, spostrzegł Annę. Siedziała w salonie zajęta lekturą „Światowida”. Nie odezwała się do niego, gdy podszedł. Milczała też, gdy podniósł jej dłoń i pocałował.
   - Pojedziesz z nami? - zapytał, patrząc jej w oczy.
   - Macie swoje tajemnice, ja nie jestem wam potrzebna.
   - Ależ...
   - Ciekawe,że nagle sobie o mnie przypomniałeś.
   - Przepraszam, byłem zajęty.
   - Znowu ktoś się powiesił? - zakpiła. - A może kogoś okradli? Cóż to zresztą za różnica. Nasz telefon zna w mieście każdy. Można nas wyrwać z łóżka choćby o północy! Stern: dziennikarska gwiazda Lwowa, bożyszcze, które mnie nudzi!
   - Przestań!
   - Nie przestanę! Czekałam na ciebie wystarczająco długo, a teraz chciałam się trochę położyć.
   - Masz do mnie pretensję?
   - Daj spokój! - Uderzyła ze złością palcami o poręcze fotela. - Nie mogę znieść tego, jak na mnie patrzysz.
   - Jak?
   - Nie wystarczy, geniuszu,że dziwnie? Zadajesz takie same idiotyczne pytania jak ona. No, idź. Idź wreszcie! Twoja Kasiunia czeka. - Powróciła do kroniki towarzyskiej omawia-jącej trzecią wystawę kotów rasowych u Dzieduszyckich.
   - Więc zostajesz?
   - Tak jak ty zmieniłam raptem plany. Od tygodnia opowiadasz, że pójdziesz z Kasią do cyrku. Dałeś jej ponoć słowo...
   - Ja mam cyrk w domu!
   - Przestań mnie łapać za słowa! Zresztą nie mam ochoty ciągnąć się z wami na drugi koniec miasta, by raz jeszcze to sobie wszystko przypominać. Widocznie ci na tym zależy! - Popatrzyła na niego z wyrzutem.
   - Nie opowiadaj bzdur! - odparował wściekły. - Dzisiaj są jej urodziny. Nie zabronisz mi jechać na cmentarz w takim dniu!
   - Ależ jedź, jedź, Jakubie - rzuciła jadowitym tonem. - Od rana kiepsko się czuję, a teraz boli mnie przez was głowa.
   - Znowu?
   Uśmiechnęła się cierpko, patrząc na śmiałą reklamę pierwszej krajowej fabryki kosmetyków toaletowych Ihnatowicza.
   - Więc jak, pojedziesz? Spacer dobrze ci zrobi - nalegał.
   Nie miała zamiaru odpowiadać. Ostentacyjnie sięgnęła po leżące na stoliku tabletki z kogutkiem. Połknęła jedną i popiła wodą z kamionkowego kubka.
   - Chcemy odwiedzić dwa groby. Co jest w tym złego? - rozgoryczony podniósł głos.
   - Nic. Ostatecznie to twoja córka, tylko myślałam...
   Stern pragnął zakończyć tę rozmowę. Od początku czuł, że obraca się przeciw niemu.
   - Porozmawiamy wieczorem - rzucił zły. Zabrał z wieszaka kapelusz i zbiegł z ganku. - Kasiu? Gdzie się znowu schowałaś? - zawołał, rozglądając się po ogrodzie. - Kasiu, chodźże wreszcie.
   Beztroskiśmiech dziewczynki wybiegającej zza magnolii i okrzyk zadowolenia Jakuba rozwścieczyły Annę. Chętnie pokazałaby im... Może nawet połknęłaby wszystkie proszki, żeby tylko zwrócił na nią uwagę. Skrywana złość, której nie miała siły przezwyciężyć, opanowała jej myśli. Czy jest mężatką, skoro nie potrafiła urodzić mu dziecka? Od początku nie była pewna, czy kocha Jakuba. Ostatecznie był od niej starszy o całe dziesięć lat, z których siedem przeżył z inną kobietą.

   Jechali tramwajem przez Wały Hetmańskie. Pęd powietrza wdzierał się otwartym oknem przedniego pomostu, podrzucając zabawnie kucyki Kasi. Niebieski wagon z nielicznymi pasażerami bujał się i skrzypiał na powyginanych szynach. Po prawej stronie ukazały się kopiec Unii Lubelskiej i Wysoki Zamek. I tu Stern spostrzegł, jak lwowski element przystępuje do akcji. Kieszonkowiec trzymający przewieszoną przez ramię marynarkę, ani chybi kompan Wasińskiego, z właściwą sobie gracją wyjął portfel z kieszeni czytającego gazetę frajera. Cenny fant, zdobyty zza parawanu, natychmiast powędrował do niepozornej, chudej dzierlatki.
   Stern nie zamierzał interweniować. Zbyt dobrze wiedział, że prócz porządnych ludzi jego świat depcze niezliczona masa alfonsów, kurew i złodziei, którzy niczym wilki oczyszczają dla higieny swoje terytorium. Zło na każdym kroku stara się przechytrzyć dobro. Tak było, jest i będzie!
   Na Kazimierza Wielkiego stalowe koła, wrzynając się w szyny, zapiszczały potwornie i Stern przestał zawracać sobie głowę złodziejskim duetem. Minęli kolejne znajome przystanki: Legionów, Bernsteina i Świętej Anny, a potem tramwaj zboczył w prawo, w Janowską.
   - Ona mnie, tato, nie lubi - powiedziała głośno Kasia.
   - Kto? - Stern oderwał wzrok od obsypanej kwiatami Góry Stracenia.
   - No, ona.
   Zaniepokojony spojrzał z wysoka na uczepioną poręczy córkę.
   - Pokłóciłaś się z Alą Piątkowskich?
   - Ja mówię, tato, o niej, no wiesz... — Nie dokończyła, robiąc tajemniczą minę.
   - Lubi, lubi. Musisz być tylko dla niej miła.
   - Przecież jestem.
   - Nie tak. Powiedz do niej raz„mamo”.
   - Dlaczego?
   - Bo widzisz, ona myśli, że...
   - A ty?
   - Co ja?
   - Czy ty ją, tato, lubisz? - Dziewczynka domagała się jasnej odpowiedzi.
   Stern odwrócił wzrok.
   - Powinniśmy ją kochać - tłumaczył cierpliwie. - To twoja nowa mama i moja żona, Kasiu.
   - Mama?
   - Właśnie. Teraz to twoja nowa mama. Nie mów o niej „macocha”. Usłyszy i będzie się gniewać.
   - To dlaczego wyrzuciła mi z teatrzyku Senatora?
   - Niemożliwe. Musiał się gdzieś zapodziać.
   Kasi nie pocieszyła ta odpowiedź.
   - Tere-fere, akurat. To był mój najlepszy rękawiczkowy kociorek.
   - Zrobię ci nowego.
   - Nie, jego nic nie zastąpi. Ona tylko czeka, żeby znowu wyrzucić mi coś do śmieci. - Dziewczynka zaczęła pochlipywać.
   - Mama tego nie chciała. Daję ci słowo, że nowy Senator będzie sto razy lepszy.
   Stern zmrużył oczy, oślepiony promieniami, które przebiły się przez chmury wiszące nad dawnym lotniskiem. Jeszcze chwila i byli na miejscu. Tramwaj wyhamował na wprost bramy cmentarnej, przy której stały kwiaciarki i nieogolony preclarz z przewieszonym przez szyję straganem. Jakub energicznym ruchem otworzył drzwi wagonu. Chwycił Kasię za rękę i pomógł jej zejść po wysokich stopniach. Za nimi z tylnego wagonu wysypała się gromadka ludzi niosących szpadle, grabki i konewki.
   Stern kupił u kwiaciarki bukiet róż i cztery łojowe znicze, a od nieogolonego mężczyzny pęk związanych sznurkiem precli.
   Grób pierwszej żony dziennikarza, Agnieszki, położony był przy trzeciej żwirowej alejce, po prawej stronie drogi procesyjnej. Kasia, nie czekając na ojca, pobiegła tam na skróty. Nim doszedł do mogiły, zdążyła już pozbierać liście leżące na granitowej płycie. Zwiędłą wiązankękwiatów i okopcone znicze wyrzuciła do drewnianej skrzyni obok kamiennej steli z pochylonym aniołem. Robiła to wiele razy, zastanawiając się zawsze, czy skulonemu aniołowi nie jest w nocy zimno. Teraz chwyciła schowany za krzakiem jałowca gliniany dzbanek z zielonym nalotem i ruszyła po wodę do źródełka. W połowie drogi zamarła, dostrzegłszy rudą wiewiórkę prowadzącą między grobami psotliwą parę młodych. Kiedy przyniosła wodę, niespodziewanie wróciła do rozmowy z tramwaju.
   - Więc mam mówić teraz do niej „mamo”? - zapytała, wstawiając do dzbanka bukiet róż.
   Stern udał, że nie słyszy żalu w głosie córki. Nachylił się nad mogiłą i zapalił zapalniczką trzy znicze. Ustawił je dla porządku w szeregu i, zadowolony, spojrzał na złote litery połyskujące w szarym granicie. Kolejny raz odczytał datę śmierci Agnieszki. Machinalnie mnożył, sumował i dzielił cyfry, jakby wynik tych działań miał mu dać odpowiedź na pytanie o sens tej niepotrzebnej śmierci.
   - Dobrze, będę mówiła do niej „mamo”, ale tylko dlatego, że ty tak chcesz. - Kasia wyrwała go z zamyślenia. Potem uklękła przed mogiłą matki i, wyjąwszy z kieszeni sukienki modlitewnik ojców salwatorianów, zaczęła się żarliwie modlić. Kiedy wstała, otrzepując z kościstych kolan żwirek, odgadła myśli ojca. Wzięła go za rękę i pociągnęła w stronę grobu Piotrusia.
   We wschodniej części nekropolii, pod murem oddzielającym ją od żydowskiego cmentarza, leżały ochrzczone przez opłaconego księdza ośmiomiesięczne zwłoki. Na prostokątnej płycie z piaskowca, kupionej w zakładzie Beriera, wyryty był nieprawdziwy napis: „Piotruś Stern żył trzy dni. Bóg przyjął go do grona aniołków”.
   - Jaki on był, tato? - dopytywała się, ustawiając na płycie gliniany znicz.
   - Mały. Bardzo mały - odpowiedział, zapalając knot.
   - A ty lubiłeś go, bo był wesoły, jak ja?
   - Kochałem go tak samo jak ciebie, Kasiu - odparł, wiedząc, że na to pytanie nigdy nie pozna odpowiedzi.
   Kiedy wrócili do domu, słońce chowało się już za Klepa- rów. Stern powiesił kapelusz na wieszaku w przedpokoju i wyjął z marynarki wianuszek precli. Położył go w kuchni na stole - na wypadek gdyby wyszedł do pracy, zanim Kasia wstanie.

   Nie spał. Prześladował go koszmarny koncert. Dwa, a może trzy świerszcze rzępoliły od pół godziny pod niewidocznym krzakiem magnolii. Posadził go kiedyś dla Agnieszki, a teraz perfidne owady głośno przypominały mu o tym. Oczywisty bezsens! Agnieszki przecież nie ma. Od jej śmierci minęłocałe sześć lat.
   Zbyt dobrze pamiętał ból po jej odejściu i dręczącą go przez wiele tygodni chandrę. Nie odbierał telefonów, zapuścił brodę i zaczął zaglądać do kieliszka. Od całkowitej degrengolady wybawiła go praca. Szef działu kulturalnego celowo wysłał go na wernisaż do Dzieduszyckich. Stern dostał specjalne zadanie: przeprowadzić wywiad z Tytusem Czyżewskim. Pytania do malarskiego objawienia miały być wredne i takie były. Tekst z obraźliwą karykaturą - artysta dłubał palcem w nosie - ukazał się w świątecznym wydaniu „Kuriera” bez autoryzacji. Wybuchła awantura, którą zakończył wygrany przez gazetę proces. Dzięki tej darmowej reklamie zwiększył się nakład i Stern odniósł osobisty sukces. Osobisty, gdyż prócz skandalu odmieniło się też jego życie.
   Kiedy pierwszy raz zobaczył Annę, pomyślał, że ma fart. Nuda geometrycznych malarskich kształtów przegrała z jednym kuszącym spojrzeniem młodej studentki. Anna wiele razy wspominała tę scenę. „Pamiętasz? Trzymałam wtedy kieliszek szampana i specjalnie zasłaniałam ci widok na futurystycznąMadonnę. Nie zaprzeczysz,że to ja cię wtedy wypatrzyłam”.
   Stern cofnął się we wspomnieniach do pierwszej randki. Umówili się niedaleko jej domu, na placu Strzeleckim, skąd zagadani doszli aż do Starego Rynku. Tam złapała ich letnia ulewa. Groźne ołowiane chmury sunęły znad Łyczako- wa, niosąc ciężkie krople deszczu. Nie mieli wyboru - przemoczeni schronili się w hiszpańskiej restauracyjce, Sevilli.
   Annie strumyki spływały z mokrych włosów wprost do ust. Bawełniana sukienka przylepiła jej się do ciała, więc wyglądała niesamowicie podniecająco. Deszcz ciągle padał i zamienił się w burzę. Po każdej błyskawicy dziewczyna mrużyła zabawnie oczy i spoglądała pytająco na Sterna.
   Ta romantyczna sceneria zbliżyła ich do siebie. Jakub zawołał kelnera i zamówił dwie porcje płonących szaszłyków oraz rubinową crianzę. Rozmawiali. Patrzyli sobie w oczy. Jedli i pili. Autorytet Jakuba imponował Annie. Widziała w nim doświadczenie i oparcie. Był właśnie takim mężczyzną, jakiego podświadomie szukała. Jakub odnalazł w Annie to, co utracił: ciepło rodzinnego domu i przyjaciela.
   Tylko dla nich grał tego wieczoru chudy jak patyk gitarzysta. I tylko oni stąpali po cieniach, które rzucał kryształowy żyrandol. Przytuleni, szeptali sobie w tańcu czułost- ki. Nie powiedział jej wtedy, że jest wdowcem i że ma na wychowaniu córeczkę. Zrobił to, lecz miesiąc później.
   Ten wieczór zapadł mu w pamięć z innego jeszcze powodu. Po skończonym tańcu, kiedy siedli do stolika, Anna wzięła jego dłoń. Udając wróżkę, odczytywała z niej linię życia. Nagle czar prysnął. Niczym piorun za oknem pojawił się przy nich pijany alfons. Nachylił się nad Sternem i zionąc gorzałą, zapytał: „Pan będziesz tę dziwkę ruchał czy może zechcesz mi ją odstąpić na chawirę za dwa zety?”
   Anna podniosła krzyk. Zza lady wybiegł kelner, a za nim spocony kucharz z chochlą. Lecz nim Stern zareagował na jej „Zrób coś, błagam”, nim pofatygował się użyć pięści, alfons spokojnie wyszedł. Kompletnie zmarnowany wieczór z chamskim błogosławieństwem na początek.
   Nie koniec na tym. Na samym dnie duszy Jakuba, oprawiony w bezwstydną ramkę, pozostał obraz młodziutkiej kurwy, która śmiejąc się z udanego dowcipu, pobiegła za alfonsem. Jej ruchy obezwładniały go wprost. Zapowiadały bezgraniczną fizyczną rozkosz. Chętnie by ją dogonił, lecz Anna wciąż była przy nim i ściskała go za rękę. Później wielokrotnie wracał do tego zdarzenia, by za każdym razem konstatować, że tak delikatnej i pociągającej twarzy nigdy w życiu nie widział.
   Oglądając barwny fotoplastykon wspomnień, katowany koszmarnym koncertem świerszczy, na próżno przywoływał upragniony sen. Obok niego, na wyciągnięcie ręki, leżała Anna. Dzieliło ich wszystko. Dom, przyjaciele, praca. Z takim nagromadzeniem przeciwieństw niepodobna razem żyć. A jednak świadomie podjęli tę próbę.
   Ichślub odbył się u Dominikanów dwa miesiące po skończeniu przez Annę Oddziału Farmaceutycznego na uniwersytecie. Rodzice dziewczyny, wzięty pediatra i położna, byli z jedynaczki dumni. Im także Stern przypadł do gustu: przystojny, dojrzały i znany już we Lwowie dziennikarz. Młoda panimagister zamieszkała w domu męża, na Pohulance. Byli szczęśliwi, i to jak. Po pół roku Anna wyszeptała Jakubowi do ucha, że spodziewa się dziecka. Oszalał z radości. Mieli już Kasię, a przy odrobinie szczęścia drugi mógł być chłopiec. Stern kartkował kalendarz w poszukiwaniu imienia dla syna. Niestety na ich małżeństwie od początku kładł się jakiś złowrogi cień. W ósmym miesiącu ciąży Anna, biorąc Kasię na ręce, poroniła. Szok był tak wielki, że przyrzekła sobie nie mieć własnych dzieci. Odtąd Jakub i Kasia czuli się winni, Anna zaś dawała im kutemu powody.
   Stern wyobraził sobie nagle żonę siedzącą okrakiem na owym bezczelnym żulu z Sevilli. Podnoszącą się i opadającą z rozkosznym westchnieniem. Wściekły, bo wyobraźnia wystawiała go na poniżającą próbę, zapragnął spytać Annę, co czuje człowiek, gdy wbija się w jego piętę ostre narzędzie. Ostatecznie skończyła farmację, nie powinna się więc zdziwić. Zapytać czy nie? Nie był zdecydowany. Przeklęty temat odrażającej zbrodni ponownie go dopadł. Gdyby miał do czynienia z pospolitym zabójstwem, dawno już by tę zagadkę rozwikłał. Brakowało jednak motywu. Co, do diabła, o pierwszej w nocy obchodzi go jakiś idiotyczny motyw? Czy w ogóle istnieje odpowiedź na pytanie, dlaczego pozbawia się kogoś życia? Pospolita grabież, zazdrość, zemsta... Nieprzerwane pasmo występków ludzkości ciągnie się od grzechu pierworodnego.
   Chwilę później rozmowa, którą od dawna planował, zaczęła się toczyć w jego głowie. Już niepotrzebne było potwierdzenie. Dlaczego dyskusja o bólu miałaby mieć inny przebieg niż te zdawkowe wymiany zdań, gdy mijali się z Anną w przedpokoju lub - nader rzadko - siadali do wspólnej kolacji? Zapytapro forma:„Jak się dziś czujesz?” W odpowiedzi usłyszy lakoniczne: „Tak jak zwykle, Jakubie. A co u ciebie?”
   Potem dialog będzie się toczyć tym samym trybem:
   - Masz rację.
   - Cieszę się.
   - Ja też.
   Lecz tym razem, w gęstniejącej nocnej atmosferze, stało się coś dziwnego. Anna obróciła się powoli i jakimś poważnym tonem stwierdziła:
   - Wiem,że nie śpisz.
   Zaskoczony nie zareagował.
   - Jesteś uparty. - Nie porzuciła poważnego tonu. - Mimo to chciałam ci coś ważnego powiedzieć.
   - Masz jakieś kłopoty w aptece? O co chodzi? - przerwał jej monolog.
   - To nie to - odparła.
   Jakub nadusił przycisk nocnej lampki. W różowym świetle Anna uśmiechała się cierpko, jakby święty Jerzy namalowany na szklanym abażurze naprawdę celował kopią w jej oko. Na jej pozbawionej makijażu twarzy widać było delikatny meszek nad górną wargą i wijące się na skroniach żyłki.
   - Wobec tego może ty mi pomożesz - zaczął.
   Udała zainteresowanie. Sięgnęła po jabłko, które od kolacji leżało na talerzyku. Powąchała je, a potem zachłannie wbiła w nie zęby.
   - Słucham.
   - Chciałem zasięgnąć twojej rady. To dla mnie ważne, muszę znać twoją opinię.
   - O czym? - zapytała, przełykając soczysty kęs.
   - O szczególnym rodzaju śmierci.
   - O Boże, czy ty zawsze musisz być ponurakiem?
   - Myślałem o bólu, jaki zadać może jednemu człowiekowi drugi człowiek.
   - Powód?
   - Powód był, a teraz jest czas na wyrok.
   - Dlaczego straszysz mnie w nocy?
   Zaniepokojona podciągnęła się na poduszce i odgarnęła za uszy jasne pasemka włosów.
   - Chciałbym wiedzieć, co czuje kobieta, co czuje człowiek - poprawił się - któremu wbija się w piętę ostre narzędzie.
   - Co też ci przyszło do głowy? - Wstała i narzuciła podomkę. Oparta o parapet starała się przeniknąć wzrokiem skryty w czerni ogród. — Obudziłeś mnie - skłamała bez przekonania. - I jeszcze chcesz mi wmówić, że to najlepsza pora, żeby rozpamiętywać jakąś makabrę? Daję słowo, rewelacyjna metoda. No dobrze - podjęła jego myśl. - Pewnie chodzi ci po głowie jakiś nowy obrzydliwy tekst.
   - Powiedzmy,że tak - rzekł, by jej nie spłoszyć.
   - Załóżmy, powiedzmy - przedrzeźniała go. - Miałeś na myśli nóż?
   - Nóż, gwóźdź, dłuto, skalpel - wyliczał pospiesznie. - Tego typu ostry przedmiot.
   - Jeśli taki „zabieg” przeprowadza się bez znieczulenia, to...
   - Załóżmy, że mój „chirurg” nie ma chloroformu.
   Obróciła się w stronę okna i, gryząc kolejny kęs, dodała pełna powagi:
   - Gdybym cię nie znała, powiedziałabym, że jesteś nawiedzony.
   - Boisz się odpowiedzieć? - nalegał.
   - Mam ci opisać ból? Najtrudniejsze do wyobrażenia cierpienie? Czy to jakiś specjalistyczny test? O co ci, Jakubie, chodzi? - zarzuciła go pytaniami, kładąc ogryzek na talerzyk.
   Chciał powiedzieć jej prawdę, lecz potwierdzenie, które od niej uzyskał, przeniosło go znowu myślami tam, gdzie w leśnej gęstwinie, z dala od ludzkiego wzroku, oglądał nadjedzone przez leśne zwierzęta ciało. Był bezradny jak Anna i może naprawdę nawiedzony, gdy chował do kieszeni niewielki pakunek.
   - Mam wolne popołudnie - usłyszał wybity z makabrycznych rozmyślań. - Dlatego chciałam cię prosić, Jakubie, byśmy jutro...
   - Wiem, wiem - nie dał jej skończyć. - Obiecałem ci wyjście do teatru. Dotrzymam słowa. Kupię bilety i, choćby nie wiem co, będziemy się śmiać z szalonych pomysłów Shawa.
   Był kwadrans po dziewiątej, gdy Jakub Stern pojawił się w salonie. Jego niespodziewane wejście zaskoczyło Annę. Przynajmniej tak zareagowała. Okryta różową podomką piła wystudzoną mokkę, ze skupieniem korygując poranny makijaż.
   - Prędzej bym się śmierci spodziewała! - krzyknęła, odstawiając filiżankę na spodeczek. - Fiu, fiu! Aleś się, Kuba, odsztyftował.
   - Myślałem, Aniu, że śpisz.
   - Po takiej upojnej nocy? - zakpiła. - Kiedy zadajesz mi makabryczne pytania i dla świętego spokoju obiecujesz teatr?
   Makijaż przywrócił jej pewność siebie. Ostentacyjnie wstała z krzesła, by przyjrzeć się mężowi.
   - Widzę, Kuba, że nie próżnujesz! - Zlustrowała jego bawełnianą koszulę z krótkim rękawem i granatowe spodnie z żaglowego płótna. - Ogoliłeś się nawet! Pachniesz Ihnatowiczem jak żigolo. Czyżbyś czytał moje gazety?
   Przełknął ten sarkastyczny dowcip.
   - Pan redaktor wychodzi?
   - Tak, mam nagłą sprawę na mieście.
   - Właśnie teraz? Gdy chciałam z tobą poważnie porozmawiać? - Wróciła na swoje miejsce, by nabrać brzegiem gąbki pudru z pudemiczki.
   - Jestem już spóźniony.
   - Cóż to za tajemnicza sprawa, która wyciąga cię z łóżka? - dopytywała się.
   - Wybieram się do Hillela i do redakcji - powiedział.
   - Masz ci los! - rzuciła wściekle. - Ten okropny Żyd całkiem cię przekabacił. Wpierw przyssał się do obłąkanej rosyjskiej hrabiny, a teraz do ciebie.
   - Zabraniam ci tak o nim mówić. To mój przyjaciel.
   - Przyjaciel izraelita? - wycedziła kpiącym tonem. - Nie opowiadałbyś bzdur!
   - Ażebyś wiedziała. - Starał się opanować. - Zawdzięczam mu życie. W czasie obrony wyniósł mnie spod...
   - Mówiłeś mi to sto razy. Pochwal się jeszcze, jak zmajstrowałeś z nim wóz pancerny.
   - Zbudowaliśmy go razem, to fakt!
   - Też mi bohaterowie - zaśmiała się, delikatnie rozprowadzając puder po policzkach. - O ile wiem, obrona Lwowa nie jest tylko waszą zasługą. Wtedy pomogła wam krakowska odsiecz. A propos, czy twój Hillel podziękował ci za pogrom? Zginęło przynajmniej kilkudziesięciu Żydów!
   - Nie chcesz lub nie potrafisz być sprawiedliwa. Oni dopuścili się zdrady!
   - Piękny lincz, panie redaktorze!
   - A Foch, a Barthelemy? Oni też się mylą? Te trzy tygodnie na barykadach znaczą dla mnie więcej niż...
   - Cicho, sza! Twoje konszachty z pejsatymi są już dzisiaj nie-modne. Wiesz, co się dzieje w kraju? W fabrykach, biurach i na uczelniach?
   - Robi się idiotyczną grandę! Ale nie wszyscy są...
   - Więc krasnoludki zamykają żydowskie piekarnie? Demolują sklepy, napuszczają na bezbronnych bandy „naprawiaczy”? Policja, a jakże, za każdym razem wszczyna na papierze energiczne dochodzenie. A ja... Ja się tego zwyczajnie boję - powiedziała, zatrzaskując alabastrową pu- derniczkę.
   Stern wstydził się narodowego plugastwa. Obrzydzenie budziły w nim napaści na żydowskich profesorów, współczesne ławkowe getta czy szowinistyczne ograniczenia w postacinumerusclausus, które cofały kraj do średniowiecza. Sam czytał nadesłane do redakcji przez zwolenników DmowskiegoProtokoły mędrców Syjonu.
   - To wszystkoźli, nienawistni ludzie! - wyszeptał. - Prócz fanatyków są jeszcze, Aniu...
   - Chciałeś powiedzieć „ludzie uczciwi”? Nie wątpię! Z pewnością sam się do nich zaliczasz! - Zaśmiała się. - Może mi teraz łaskawie wyjaśnisz, dlaczego Salcia nawiała z synem do Palestyny?
   - Ona ma na imię Marié.
   - Salcia czy Marié, czort ich pobieri! - przeklęła do rymu, podnosząc do ust filiżankę.
   - Hillel mówił, że jego syn nie ma tu przyszłości. Wyobraź sobie, że Izaak, najzdolniejszy uczeń w klasie, nie mógł być przyjęty na medycynę!
   - Nu i zrobił się z tego międzynarodowy skandal! A tak naprawdę dobrze wiesz, że oni są tu obcy i tylko czekają na swoją okazję...
   - Anno - próbował jej przerwać - to, co mówisz...
   - Daj mi skończyć! - odparowała z furią, wylewając kawę na serwetkę. - Ja wiem swoje! Za pół godziny idę do apteki. Specjalnie czekałam, żeby ci coś powiedzieć, ale idź, skoro jakiś pejsaty Żyd jest dla ciebie ważniejszy od żony.
   Która to już kłótnia, pomyślał Jakub, w której Anna tryumfuje. Myśli, że tryumfuje. Uśmiechnął się cierpko. Sam naraził się na taką furię, żeniąc się z młodszą o dziesięć lat kobietą. Teraz mogła rzucić go na kolana, skazać na tysiąc podejrzeń, a mimo to zawsze gotów był jej wierzyć.
   - Nie chciałam mówić ci tego w nocy - odezwała się.
   Zabrzmiało to jak przeprosiny. Zaskoczony przystanął w holu. Miał zamiar pochwycić ją w ramiona, lecz kiedy się do niej zbliżył, powiedziała, jakby ogłaszała mu wyrok:
   - Wyprowadzam się do matki!
   - Oszalałaś?
   - Nie zasługuję na to, byście mnie tak traktowali.
   - Kto„my”?
   - Ty i Kasia. Przecież ja nic, ale to nic was nie obchodzę.
   - Aniu - próbował skończyć tę głupią awanturę - pozwól mi coś wyjaśnić.
   - Jedyne, co potrafisz, to tyrać, chlać bez opamiętania i palić. Co ty, Kuba, wiesz o rodzinie?
   - Wystarczająco dużo, by...
   - Więc rzuć w diabły tę dziennikarską orkę! - zażądała. - Te koszmarne afery i kolejne trupy. Te idiotyczne telefony. Dziwisz się, że mam serdecznie dość?! Czy jest pan redaktor? Nie, pana redaktora nie ma. A kiedy będzie pan Stern? Nie będzie wcale! Zamieniłeś nasz dom w biuro. Nie wystarcza nam pieniędzy? Przecież mamy całkiem duży spadek po twoim dziadku. Można go zainwestować, kupić aptekę, ale ty, zdaje się...
   - Wiem, wiem, mówiłaś już nieraz, że nie chcesz być do końca życia czyimś wyrobnikiem.
   - Jak widać, bez efektu! Czy naprawdę ja mam być w tym domu mężczyzną? - zapytała.
   - Dziękuję, pani magister, za lekcję pokory.
   - Nie ma za co - skwitowała. - Zamierzałam powiedzieć ci coś jeszcze, lecz...
   - Już powiedziałaś! - warknął.

   Stern wyszedł z domu, trzaskając wściekle drzwiami. Znał Hillela, kiedy Anny nie było jeszcze na świecie. Ta gorzka myśl dotknęła go. A teraz, za sprawą Anny, poczuł się odrzucony i stary. Starość? To idiotyczne słowo, kiedy się ma trzydzieści sześć lat. Tak łatwo nie sprzeda skóry. Nie może się zaprzeć przyjaciela. Zwłaszcza teraz. Od kilku dni brakowało mu Samuela. Jego mądrości, która brała początek w mrocznych stuleciach pogromów i prześladowań. Dlaczego miałby się jednak dziś obarczać winą za śmierć jakiegoś Icka zakatowa-nego przez robociarską brać w imiębożej sprawiedliwości?
   Po drodze, skręcając w ulicę Szewczenki, Stern przypomniał sobie dawne szczeniackie przygody. Kiedyś z Samuelem jeździli rowerami do Kulikowa, by kosztować słynnego „chliba”. Chodzili do parku Stryjskiego, by zagryzać precle z tureckim miodem z beczki. Zimą, gdy spadł śnieg, urządzali w tym parku gonitwy na nartach. Stern - najlepszy biegacz, Hillel - niezrównany skoczek narciarski.
   Nierozłączni przyjaciele - Jakub Stern i Samuel Hillel, przezywany przez kolegów Basem - ukończyli to samo gimnazjum. Rozdzielali się jedynie na lekcji religii: Jakub szedł za księdzem, Samuel za rabinem. Mieli podobne zainteresowania. Czytali te same książki wypożyczone w spółce nakładowej Vita, mieszczącej się przy pasażu Hausmana. Jakub uczył Samuela lwowskiego bałaku, a dzięki niemu poznawał jidysz.
   Ani się spostrzegłszy, znalazł się na ulicy Zielonej. Tu, myśląc o oczernionym przyjacielu, omal nie wpadł pod koła rozpędzonego tramwaju. Żółto-czarna reklama samochodowego oleju Galkar-LUX przetoczyła się przed nim z potwornym hukiem. Zdenerwowany, łapiąc powietrze jak ryba, przebiegł przez ulicę i stanął na chodniku pod dwupiętrową secesyjną kamienicą. Zamarł.
   Z otwartego okna na parterze dobiegały dźwięki ognistego czardasza. Grana na skrzypcach melodia niosła się po ulicy. Stern, oczarowany węgierskim rytmem, wziął głęboki wdech. Pełen werwy nadusił przycisk dzwonka, a potem pchnął drzwi z tabliczką „Samuel Hillel - adwokat”.
   Na półpiętrze jego uwagę przykuł, jak zwykle, witraż ze złotą menorą rzucający karykaturalny cień drzewa na miodową lamperię. Kiedy zakrył go własnym cieniem, usłyszał szczęknięcie zamka.
   Hillel był sam. Ubrany w ciemnozielony jedwabny szlafrok, przywitał go w progu tubalnym głosem:
   - Ave, gwiazdorze! Czyżbyś chciał, bym bronił cię przed tobą samym? - Zrobił tajemniczą minę. - No, wejdź, wejdź. Nie wypada przecież stać u furty.
   - Nie kpij! - powiedział Stern, wyciągając na przywitanie rękę. - Przynajmniej dzisiaj.
   - Musi to być niezły cymes, kiedy wychodzisz z domu w taką spiekotę. Tąpnęła giełda, spadły akcje Haberbu- scha?
   - Nieżartuj. Dla mnie Lilpop, Rau czy Haberbusch to ciemna magia. Wiesz, przemyślałem sobie twoje ostatnie zdanie.
   -„Do widzenia”? Więc to dla ciebie takie ważne?
   - Zgrywus! Powiedziałeś: „Raczej sto śmierci niż jedna zazdrość”.
   - Chyba nie ja!
   - A kto?
   - Dewarim Rabba.
   - Chryste!
   - Pamiętam, o coś tam się kłóciliśmy.
   - Nie wracajmy do tego.
   - Zgoda. Nie może osądzać ten, kto sam ma nieczyste sumienie. Lepiej powiedz, czego ty byś się napił. Limoniady, a może zimnej mięty? Więc wolisz miętę? - odpowiedział za przyjaciela. - Taki upał wysuszy w południe miasto, nie uważasz? Gdyby nie mój fatalny słuch i rzępolenie sąsiada, usłyszałbym wycie lwa na ratuszowym dziedzińcu.
   Stern podszedł do otwartego okna. Słowa Hillela drażniły go. Mówił bardziej zawile niż zwykle. Te jego dowcipne wtręty nijak się jednak miały do okrutnej rzeczywistości. Po co więc do niego przyszedł? Po usprawiedliwienie? Przecież tego, co się wylęgło w jego głowie, nic nie mogło wytłumaczyć.
   Zza odsuniętej jedwabnej zasłony Stern obserwował przystanek. Tkwiący na zabójczym słońcu żołnierz wachlował się rogatywką, czytając afisz włoskiego cyrku Forum. Stojąca obok niego kobieta w kwiaciastej sukni trzymała na smyczy psa, który wyrywał się pod gęsty krzak karagany. Znudzony żołnierz przeczesał ręką włosy i ziewając, wcisnął na głowę rogatywkę. Kobieta skróciła smycz. Od strony Hetmańskiej nadjeżdżał pusty tramwaj.
   Stern odsunął się od marmurowego parapetu, by wziąć od przyjaciela kubek schłodzonej mięty. Pierwszy zimny łyk w gardle i przypomniał sobie rozmowę z Anną. Teraz, gdy bawił u Hillela, Anna powinna już być w aptece. Ucierać maść, a może, stojąc za ladą, sprzedawać klientowi krople Inoziemcowa. I dyskretnie patrzeć mu w oczy, analizując wielkość źrenic. Ostatnia myśl wydała mu się tandetna. Gryząc wargę, cały spocony siadł na krześle.
   - No, nareszcie. Jesteś, Jakub, czy cię nie ma? Żeglujesz w swojej wyobraźni, a ja chciałbym ci pomóc - powiedział sucho Hillel, dolewając z dzbanka mięty, w której wirował skruszony lód. - Tylko że ty, zdaje się, jesteś już na tamtym brzegu. Ciebie nic nie zatrzyma. Nie ma bowiem lekarstwa na przeznaczenie.
   - Wiedziałem, że na upał najlepsza będzie boska ostateczność- Stern parodiował przyjaciela. - Jak widzę, nic a nic się nie zmieniasz.
   - Za to ty się przepoczwarzasz. Chciałbym przerwać tę twoją wyprawę donikąd. Choć obawiam się, że jest już za późno.
   - Co masz na myśli? - zapytał Jakub, podchodząc do biblioteczki.
   - Wyrok!
   - Kosmiczna bzdura! - rzekł Stern, zatrzymując wzrok na książce o Doni Gracii, szlachetnej żydowskiej dobrodziejce.
   - Masz to wypisane na...
   Dziennikarz poczuł mrowienie na plecach.
   - Przestań! - Odwrócił się do Hillela. - Ty także, jak Anna, czytasz w moich źrenicach?
   - Chcesz, postawię ci kabałę. Ale ostrzegam, ta prawda może być dla ciebie zabójcza. - Przesunął wazon z różami i wyjął z sekretarzyka drewnianą szkatułkę Marié. Chował w niej rodzinną talię malowanych ręcznie kart owiniętą białą płócienną ściereczką. - Qabbala, przypomnę ci, oznacza us-chnięte drzewo przeznaczenia. - Popatrzył na Sterna znacząco.
   - Zasadzone ponoć przez anioły - dorzucił Jakub.
   Hillel nie odpowiedział. W milczeniu, jak szuler, zręcznie tasował karty. Jego kościste palce oswajały się przez chwilę z tajemną materią. Prawa ręka podzieliła talię na dwie kupki. Lewa przesunęła część zgarniętych kart z prawej kupki pod jej spód.
   - Qabbala zamiast owoców rodzi twoje fobie - oznajmił dziwnie zmienionym głosem - i jedyną prawdę, której teraz się boisz. - Przerwał na chwilę, wprawnie układając z kart celtycki krzyż. Schował jedną kartę pod wyjściowy arkan. Odwrócił ją i ujrzał wywołującego dreszcz Diabła. - Kiedy patrzyłeś przez okno, dostrzegłeś na ulicy znak. Kiedy tu szedłeś, dostałeś ważne ostrzeżenie. Potęga czyichś myśli idzie za tobą. Jesteś spod znaku Raka, a jeśli tak, wiezie cię przez życie egipski Rydwan.
   - Wolneżarty! - żachnął się Stern. - Kwadrans temu mało nie wpadłem pod rozpędzony tramwaj.
   - Widziałeś na nim napis, kolory, cienie - ciągnął Hillel, przyglądając się nieśmiertelnej Śmierci, która ułożyła się zalotnie po prawej stronie krzyża, obok zamyślonego Maga. - Spróbuj odcyfrować te znaki. To ścieżka twoich sfirot. Więc jak?
   Dziennikarz nie odpowiedział. Błądził wzrokiem po komplecie stylowych mebli z ciemnego buku i po wzorzystym perskim dywanie, który jak kalejdoskop zdawał się zmieniać rysunek.
   - Przeze mnie okaleczono kobietę - zniżył głos. - Mogłem temu zapobiec, ale piłem w najlepsze. Chlałem z Danilukiem pod kiełbasę z dzika. Gdybym sobie nie dogadzał...
   - Sobie bym zaszkodził, a pomógł innym - rzekł Hillel, puszczając Wisielca, który niczym samolot poszybował ze stolika wprost pod nogi Sterna.
   Ten ze wstrętem odsunął kartę czubkiem buta.
   - Możesz go zabrać - usłyszał.
   - Po co?
   - To dobra karta. Schowaj ją na pamiątkę do kieszeni. Wisielec oznacza samoofiarę, może też oznaczać intuicyjną mądrość. Interpretacja zależy wyłącznie od ciebie.
   Stern z rezerwą wykonał polecenie Samuela.
   - Komu ta bałamutna hebrajska filozofia? - powiedział zasępiony. - Ona nie była winna!
   - Ty również nie! - Hillel wbił w Jakuba swój przenikliwy wzrok. - Nie możesz obarczać się winą, skoro... - Spojrzał na Wieżę na szczycie krzyża, która wyznaczała ukryty cel. - Czeka cię sprawiedliwy sąd, przebędziesz długą drogę, by zatrzymać się pośród tłumu, na rynku. No, no, no! - zaczął, lecz przyciszył głos i szybko zmienił temat. - Wiesz, ilu ludzi ginie dziś w Hiszpanii, ilu idzie do Berezy, a ilu powiesiło się, bo weszły w życie nowe przepisy dewizowe? - Zebrał karty ze stolika, zawinął w ściereczkę i schował do szkatułki. - Na pocieszenie opowiem ci małyProblem. Napisał go niejaki Karakuliambro.
   - Po twojej wróżbie nie jest mi już do śmiechu. - Stern, zrezygnowany, usiadł w fotelu, opierając głowę o welurowy zagłówek.
   - To pierwszorzędny szmonces, drukowali go we wtorkowym „Wieczorze” - przekonywał Hillel.
   Dziennikarz dał za wygraną i przymknął oczy.
   Samuel recytował basem:

   Zamknęli w Koloszwarze
   sobowtóra Kiepury,
   właśnie jadł obiad w barze,
   a tu: Ręce do góry!
   Ścięli go. Mają stracha.
   Teraz władza się waha:
   Głowa leży na stole,
   Onśpiewa „Mio sole”. 

   Stern otworzył powieki i uśmiechnął się cierpko. Sięgnął po papierosa, lecz szybko schował go do papierośnicy, napotka-wszy ironiczne spojrzenie.
   - Pal, pal sobieśmiało, jeśli ci to pomoże! - powiedział Hillel. - Mnie też nie jest dziś lekko. Po wyjeździe Marié i Izaaka jestem sam jak palec. Jutro są jej urodziny. Powiedz mi, Jakubie, co ja tu robię?
   - Chcesz do nich jechać, do Hajfy? - zapytał Stern, wsłuchując się w dobiegającą spod podłogi smutną melodię.
   - Jeszcze nie wiem. Mam parę zawalonych spraw, rosyjską hrabinę na łbie i kilka rozpoczętych procesów.
   Adwokat podszedł do stojącego na komodzie zdjęcia. Wziął do ręki drewnianą ramkę oplecioną srebrnym wężykiem. Marié, Izaak i on odświętnie ubrani na Dzień Pojednania - Jom Kipur, Jakież poważne (jakby przeczuwali rozstanie) mieli miny. Peruka Marié idealnie dopasowana, ajarmułka Izaaka tak czarna jak kolor jego włosów. Gdy- byż mogli pojawić się teraz. Samuel postawił ramkę przy świeczniku.
   - Niepotrzebnie obarczasz się winą, Jakubie - powiedział, rzucając okiem na zmarszczoną krezę pod szyją Marié. - Wina to przemijający stan, zresztą to nie ty zawiniłeś. „To” dzieje się w innym miejscu, w tym samym czasie, lecz z innej przyczyny.
   - O czym ty mówisz? - Stern spojrzał na Hillela z niepokojem, lecz ten, kolejny raz uciekając od odpowiedzi, rozpoczął zupełnie inną opowieść, jakby on, a nie Stern, potrzebował pocieszenia.
   - Powiem ci coś, czego dotąd nie mówiłem. Zdradzę ci moją pierwszą tajemnicę. Mój ojciec wymyślił sobie przy moich narodzinach, że da mi na imię Samuel, co znaczy „niech Bóg wysłucha”. A wiesz dlaczego? Sądzisz, że z miłości? Nie, z przekory i pychy. Mój dziad rabin był największym okrutnikiem, jakiego nosiła ziemia. Więc mój ojciec na złość jemu nazwał swego jedynaka Samuelem. Popełnił bałwochwalstwo. Teraz wyjawię ci moją drugą tajemnicę. Któregoś lata spędzałem z rodzicami wakacje u stryja pod Żytomierzem. Płynie tam rwąca rzeka, którą nazywają Teterów.Gdybyś ty widział tę kipiel, te wypalone skały. Upojony widokiem - ja, „sprawiedliwy” - postanowiłem dla tego piękna skończyć ze sobą. Zapragnąłem zabrać te widoki ze sobą, na zawsze. Teraz wiem, że popełniłbym szaleństwo. Do tego obłędu był, przyjacielu, tylko krok.
   - Sprytnieś to sobie wymyślił. Cudownie. Odbierająca rozum rzeczka, przekorny tatuś i twoje, jak u Freuda, fobie. Ty, zdaje się, umiałbyś rozgrzeszyć nawet diabła.
   - Jeśli będzie trzeba... - W głosie Samuela słychać było nutę goryczy. - Dzięki ojcu, który uparł się, że pośle mnie do gimnazjum, a nie do chederu i jesziwy, jestem tym, kim chciał, bym był.
   - Najlepszym w mieście adwokatem - powiedział Stern.
   - Dodaj jeszcze,że stuprocentowym Polakiem, to ci uwierzę! - zażartował Hillel, lecz widząc, że dziennikarz niecierpliwie spogląda na zegarek, zapytał: - Spieszysz się?
   - Za pół godziny Krezus rozpoczyna kolegium.
   - Leć, skoro musisz! - Spojrzał przenikliwie na przyjaciela. - Odnoszę wrażenie, że jest coś, o czym chciałeś mi dzisiaj powiedzieć.
   Stern, jak przyłapane na kłamstwie dziecko, spuścił wzrok.
   - Uszy do góry! - Hillel poklepał go po ramieniu. - Obiecuję, że jeśli złapią twego szaleńca, będę go bronił najlepiej jak potrafię.

   Oszukał Samuela. Ledwie wyszedł za próg, zmienił plany. Zamiast iść do redakcji, wrócił do domu. Chciał się upewnić. Chciał poznać prawdę. I był pewien, że odpowiedź znajdzie tam, gdzie zwykle.
   Na rogu Szewczenki, kiedy przypomniał sobie o Wisielcu, usłyszał dziecięcy śmiech. Obrócił się. Kilka kroków za nim, przy sklepowej witrynie z hasłem „Kupuj tylko polski towar”, pejsaty brzdąc krzyczał coś do noszącej perukę matki. Czyżby, rozmyślał, Anna miała rację? A może za jakiś czas ten obłąkany świat się zmieni? Nienawiść wypali się jak drewno w piecu. Przecież każda epoka ma swoich Hitlerów, których wrzask cichnie niczym zgrzyt skręcającego na moście tramwaju. Obrzydliwy, wwiercający się w mózg hałas, a po nim jeszcze gorsza, zawstydzająca cisza.
   Stern spojrzał na tył oddalającego się wagonu, którego szyby poraziły go oślepiającymi promieniami. Machinalnie zamknął oczy. Przez sekundę, jak ślepiec, stał na zakurzonym chodniku. Przez sekundę on i szalony świat nie istnieli. Potem wróciły pytania. Dlaczego Hillel nie uczył się w szkole rabinackiej, skoro jego dziad był rabinem? Czy jest oświeconym Żydem, czy tylko odszczepieńcem? Dlaczego porzucił swoją wiarę i wdaje się w dysputy z gojem? Czy robi to tylko po to, by pogardzali nim Żydzi i nienawidzili Polacy? Kiedy zadał już sobie te wszystkie pytania, poczuł, że zdradził przyjaciela i że obaj nadużyli swojej przyjaźni.

   Zamyślony dotarł do domu. Był sam. Kasia wyszła po śniadaniu do Ali Piątkowskiej i obiecała wrócić przed szesnastą, na obiad. Nie obawiał się też Anny, była przecież w aptece. Kolejny raz, korzystając z okazji, ruszył do jej pokoju, by przeszukać rzeczy. Rozsunął przeszklone drzwi ijak złodziej wszedł do środka.
   Pokój Anny tonął w różu. Różowe meble, różowa tapeta, lniany obrus na stole, a nawet narzuta zasłanej pedantycznie kozetki. Obrazu dopełniał miniaturowy ogród. W wiklinowym koszyczku wypełnionym mchem i sianem pyszniły się na oknie bladoróżowe róże. Ten cholerny babski ład obudził w nim wściekłość. Na dodatek perfidne słońce przebijało ostrymi promieniami firanki zawieszone na mosiężnym karniszu.
   Stern rozejrzał się. Na sekretarzyku, przy podstawie nocnej lampki, dostrzegł poranny „Dziennik” otwarty na ogłoszeniu:

   Kino Apollo 4 pp.
   Vlasta Burian
   w najlepszej swojej kreacji jako
   ,ADIUTANT JEGO WYSOKOŚCI”

   Obok gazety leżała ciemnobrązowa buteleczka kephal- giny. Postawił ją odruchowo i podszedł do szafonierki ozdobionej srebrnym dzbanuszkiem z różowym kwiatem kocanki. Z kieszeni spodni wyciągnął „swój” kluczyk, włożył do zamka i przekręcił. Wysunął górną szufladę i wyjął chiński wachlarz, który przykrywał obłożony materiałem zeszyt. Chwilę później, jak robił to wiele razy, kartka po kartce wertował intymny pamiętnik Anny. Miał nosa. Po starych zapiskach, które znał na pamięć, trafił na nowy tekst. Musiała go skreślić w niedzielę po przebudzeniu, gdyż atrament miał nieco ciemniejszą barwę. Czyż to nie wstrętne, że miała przed nim tajemnice? Nie zdradziła ich nawet wtedy, gdy przed pójściem do kościoła jedli razem śniadanie.
   Niedzielny posiłek, co było do przewidzenia, zakończył się sprzeczką. Anna, wyraźnie czymś podminowana, wypomniała mu, że nie dotrzymuje obietnic: „Przyrzekłeś Kasi cyrk i oczywiście nie masz zamiaru dotrzymać słowa. Nie wspomnę już o Shirley Temple. Ze trzy razy kupowałeś bilety naMałego buntownika. Inni jakoś mają na wszystko czas, tylko nie ty”.
   Ostentacyjnie wstała od stołu, by wygłosić swoje pretensjonalne kazanie: „Nigdy mnie nie rozumiałeś, cholerny egoisto! Musisz nas wszystkich stłamsić. Kasiu, idź, kochanie, na górę! Nie musisz słuchać tego awanturnika”.
   Wściekły przebiegł wzrokiem kilka kolejnych zdań. Miał ochotę porwać ten pamiętnik lub go spalić. Wiele by dał, żeby było to przywidzenie. Tekst jednak nie kłamał. Anna zwierzała się zaślepiona bzdurną namiętnością. Przed nim zamknięta, w samotności pozwalała sobie na szczerość. A więc oszukiwała go. Hamując wzbierającą gorycz, z odrazą odłożył zeszyt na miejsce i zaczął szukać innego, namacalnego dowodu: biletu wizytowego, jakiegoś idiotycznego męskiego bibelotu. Nie znalazł. Dostrzegł za to na szafonier- ce ciemnowiśniowy flakonik perfum Coquette-Paris, którego wcześniej nie zauważył. Matowa buteleczka uformowana na roznegliżowany kobiecy tors z przerzuconym przez ramię szalem. Wyciągnął korek w kształcie kapelusza. Podniósł go, by z pewnym onieśmieleniem powąchać. Kropla spłynęła mu na palec, więc roztarł ją odruchowo. Wtedy właśnie poraziła go zadziwiająca zapachowa nuta, mająca swe źródło w połączeniu kolendry, olejku neroli, ambry i jeszcze czegoś, czego nie był w stanie odgadnąć. Może nadmorskich wydm pieszczonych egzotycznym powiewem? By odrzucić te banalne skojarzenia, ponownie zbliżył palec do nosa i nagle ogarnął go niezrozumiały przypływ podniecenia, tak jak kiedyś, gdy Anna oddawała mu się w świeżej, wykrochmalonej pościeli. Wyraźnie czuł w tej sekundzie zapach jej ust, słony smak potu w zagłębieniu- obojczyka. Zawstydzony stłumił w sobie ten ckliwy sentymentalizm. Zamknął dłoń, lecz rozbudzona ciekawość ponownie zwyciężyła.
   Patrząc przez okno na ulubione magnolie, przypomniał sobie jej wyrachowanie, gdy w połowie czerwca wybierała się do Poznania na krajowy zjazd farmaceutów. Była dumna z wydrukowanego na kredowym papierze zaproszenia, które podpisał sam Konstanty Hrynakowski. Cały miesiąc przygotowywała się do wyjazdu, pisząc referat. Chciała pokazać poznańskim „pyrom”, że lekceważony przez nich Lwów nie jest gorszy. Tak, nawet szczerze podziwiał jej upór. Przez wiele dni słyszał niewprawne stukanie na olym- pii, aż wreszcie - była mu za to wdzięczna - pomógł jej zredagować ostateczną wersję, ilustrowaną skomplikowanymi wzorami. Tak jak teraz, obok kałamarza i liniuszka leżał jej ulubiony parker z wiśniowego drewna. Naturalnie wtedy dał wiarę jej zapewnieniom. Zapis w zeszycie wszystkiemu jednak przeczył. Kogoś poznała. Kogo, tego do tej pory nie wiedział. Co znaczyło krótkie: „Stale o tobie myślę...”? Nawet przed sobą była przesadnie ostrożna.
   Czując wzbierający żal, że go okłamuje, Stern próbował znaleźć w pamięci dzień, kiedy stała się inna. Czy było to wtedy, gdy odprowadzał ją na dworzec? Przez opuszczone okno wagonu podała mu czubki palców. Rozstanie wyglądało na szczere, naturalne, a jednak był to tylko pozór. Gdypociąg drgnął i lokomotywa wyrzuciła kominem biały obłok pary, okruch sadzy wpadł mu do oka. Zmrużył powiekę i sięgnął po chusteczkę. Łzy płynęły same. Wyglądało to tak, jakby się wzruszył.
   „Jakubie, przestań się mazać - upominała go łagodnie. - To tylko pięć dni, czas szybko zleci. Zresztą będziesz miał Kasię. Ja wam tylko zawadzam. Mam rację?”
   Te słowa dotknęły go. Poczuł gorycz. Chciał powiedzieć jej, że będzie tęsknił. Nie zdążył. Stojący obok Anny konduktor, ciągnąc za parciany pas, zatrzasnął okno. Pociąg odjechał.
   Stern,śledząc różową plamę sukni, jako ostatni opuścił peron i wrócił przez halę wjazdową Dworca Głównego do poczekalni. W zgiełku, wśród obładowanych tobołami podróżnych, przesiedział godzinę na ławce, obserwując tłukącego się pod sufitem gołębia. Ptak był bez szans. Jakiś fałszywy powiew skierował go pod oszklone niebo. Teraz zmęczony znalazł przystań na okrągłym zegarze, którego wskazówki nie miały najmniejszej ochoty przyspieszyć. Z posępnych rozmyślań wyrwała Sterna drużyna harcerzy. Najpewniej wybierali się na biwak. Podnieceni przygodą, ustawiali plecaki i wachlowali się podobnymi do grzybów kapeluszami. W końcu, jakby na jakiś sygnał, wydali bojowy okrzyk: „Oj ridi, ridi, rypaj, rypąj... ta oj!” Potworne, odbite od sklepienia „oj” poderwało do lotu siedzącego na zegarze gołębia.
   Stern, niczym przepłoszony ptak, pragnął odzyskać spokój. Przegoniony przez hałaśliwy tłum zatrzymał się w drzwiach dworca. Z ręką na zimnej kamiennej kolumnie rozglądał się za dorożką. Na placu, który zdobiła marmurowa fontanna w kształcie kwiatu, trwał gorączkowy ruch. Piesi cisnęli się z pakunkami, przetaczały się konne zaprzęgi, a od czasu do czasu na kamiennej kostce zahamował elegancki samochód.
   Z zamyślenia wyrwał go ostrzegawczy krzyk bagażowego, który ciągnął wózek z walizami w stronę zaparkowanej za latarnią taksówki. W tej samej chwili Stern dostrzegł dorożkę, która wyłoniła się zza utworzonej przez fontannę tęczy. Podniesioną ręką przywołał fiakra i zamówił kurs na Janowską, na której mieścił się opisywany przezeń po wielokroć szynk.
   Jazda okraszona przekleństwami fiakra zajęła niecałe pięć minut. Galopem pokonali Aleję Focha i podzieloną wzdłuż torami tramwajowymi Gródecką. Podekscytowany Stern wysiadł z dorożki. Dał woźnicy zadatek i kazał na siebie czekać. Jakże żałośnie wyglądał w knajpie pośród śmierdzących wódką i dymem mężczyzn. Ubrany w elegancki garnitur, pod krawatem, nie pasował do robociar- skiej braci. Malująca się na jego twarzy furia ostudziła ciekawość żuli. Nie odchodząc od baru, dziennikarz wypił trzy setki czystej i zagryzł śledziem z cebulką i kulikowskim chlebem. Równie szybko jak wszedł, znalazł się na ulicy, nieomal wpadając w objęcia ulicznego skrzypka. Miał zamiar go zbesztać, lecz opamiętał się. Wychudzony Gruzin w poplamionym swetrze wygrywał sentymentalneBiałe róże. Melodia odmieniła Sterna. Rozklejony próbował śpiewać: „Przeszło lato, jesień, zima już...”
   Zanim odszedł, wrzucił grajkowi do podniszczonego futerału srebrną dwójkę. Ten gest sprawił, że poczuł się lepszy. Zadowolony wgramolił się do czekającej na niego dorożki. Miał to, co chciał - zapomniał o Annie! Niesamowity żar, jak bicz boży, powalił go po drodze na dobre. Nie pamiętał, czy płacił i ile. Po kwadransie jazdy kilka metrów od domu wysiadł kompletnie pijany. Jak otworzył furtkę, nie wiedział. Klnąc, szarpał się z wejściowymi drzwiami, czym straszył Kasię. Instynkt prowadził go dalej. Z potwornym bólem głowy wszedł do łazienki po tabletki z kogutkiem. Zgarnął flakonik, wyjął korek i watę, a potem wsypał do gardła garść pigułek. Przełknął je bez popijania. Uspokojony, marynarskim krokiem wtoczył się do swego pokoju. Zaskakująco łatwo pozbył się marynarki, po czym rzucił ją na podłogę. Jednym szarpnięciem poluzował krawat ipadł na łóżko. Był gotów.
   Z rozkrzyżowanymi rękami, w butach, liczył na tapecie wijące się seledynowe glisty. Falujący wzór zmienił się cudownym sposobem w nieprzerwane pasmo gazet wylatujących z maszyny drukarskiej. Na pierwszej szpalcie dojrzał własne zdjęcie i wyzywający tytuł:Jakub Stern winien.Jestem winien? - zadawał sobie pytanie. Czy ktoś mi powie czego? Chciał znać odpowiedź już, teraz. Jego upiorny krzyk słychać było w całym domu. Obudziłby cały świat, lecz opadł z sił i powielony w myśli tytuł, jak obrzydliwa melodyjka, pogrążył go w lepkim, paraliżującym śnie.
   Cóż to za sen, nie potrafił sobie rano przypomnieć. Nie miał nawet zamiaru dociekać, dlaczego karmił poszatko- waną kapustą wielkiego strusia. Przeklinając ostry jak brzytwa promyk szpiegujący go przez nie zaciągnięte zasłony, Stern zwlókł się z łóżka. Potworny kac miał go męczyć cały dzień. Z wizyty w redakcji wyszły, rzecz jasna, nici. Przełamując wstyd, zadzwonił do sekretarki i zmyślił awarię węglowej kolumienki.
   - Nie dam rady przyjść, jak Boga kocham - tłumaczył się, trzymając za pulsujące skronie. - Tyle chyba może pani zrozumieć. Tak, zalało mi korytarz!
   Potem stało się najgorsze. Kiedy zszedł do kuchni, odkrył, że Kasia zniknęła. Zawołał ją i nic. Znowu zawinił on, nie ona. Już słyszał krzyk Anny: „Jesteś, Kuba, potworem. Ledwie wyjechałam, a już mała uciekła. Wszystko w tym domu jest, bydlaku, przez ciebie!”
   Zniknięcie Kasi otrzeźwiło go do reszty. W jednej chwili uświadomił sobie, jak bardzo ją kocha. Pamięć automatycznie podsunęła mu chorobę córki sprzed dwóch lat. Był Trzeci Maja, narodowe święto, gdy dziewczynka struła się truskawkami i dostała wysokiej gorączki. Anna straciła głowę. Nie pomagały już przepisane leki. Półprzytomna Kasia bredziła: chciała się dzielić z rodzicami opłatkiem i dostać pod choinkę psa. Stern zgodził się wtedy na wszystko i przyniósł z lasu choinkę. Przystroił ją kolorowymi łańcuchami i bombkami. Na placu Świętego Teodora od lwowskiego handełesa kupił brązowego szczeniaczka. Kto wie, może właśnie ten łaszący się prezent z kokardką na szyi sprawił, że Kasia wróciła do zdrowia? Z zimnym kompresem na czole spytała szeptem, czy on, to znaczy jej pies, nazywa się Deg. „To jest, tatusiu, mój Deg, prawda?”
   Stern raz jeszcze sprawdził wszystkie zakamarki. Obszedł dom od strychu po piwnicę, lecz Kasi i psa nie było. Postanowił, że jeśli nie znajdzie jej w pół godziny, zawiadomi policję.
   A może rzeczywiście, jak mówiła Anna, jest potworem? Zastanawiając się nad tym, poszedł do kuchni napić się zimnej wody. Gdy pił z emaliowanego kubka, zobaczył na jego dnie wyrachowane, jakby wycięte w karnawałowej masce oczy. Poczuł na sobie wypalone spojrzenie kopniętego przez życie faceta. Wredny Krezus powiedział mu kiedyś w chwili szczerości: „I co my tu w pańskiej karierze mamy? Elegancki donos na pacykarza, rozpychanie się łokciami po tanie fanty i ostra jazda po, pardon, trupach. Je- dzie pan, panie Stern, po truposzach - rzekł ze swoim jadowitym uśmieszkiem - bopan ten wyścig karawaniarzy lubi. Jeden podziwia bohomazy konstruktywistów, drugi żydowskie rymy, a pan uwielbia zapach padliny, naiwnie wierząc, że oczadziały tłum poniesie pana za to kiedyś na rękach. Pociecha, ależ z pana pociecha”.
   Stern ponowniełyknął zimnej wody i wtedy dopadła go genialna myśl. Przypomniał sobie słowa córki wypowiedziane z dziecięcą powagą, gdy pokłócił się z Anną. Kasia zagroziła obojgu, że „Jak nie przestaną, to pójdzie do psa swojego”. Natychmiast odstawił kubek do zlewu i wybiegł do ogrodu.To, co zobaczył, wstrząsnęło nim do głębi. Z drewnianej budy, którą zbił dla Dega, wystawała mała rączka obejmująca kudłaty pysk. Obok nadgryzionej wołowej kości leżała pognieciona niebieska kokarda.
   Stern obudził córkę, lecz ta wzbraniała się wyjść. By jej się przypodobać, łasił się, skamlał, robił małpie fikołki. Chciał, by natychmiast odpuściła mu winy i wróciła do swego pokoju. Ale Kasia nie przyjmowała przeprosin.
   Leżąc pod budą i udając, że nie dostrzega karcących spojrzeń sąsiadów, przekomarzał się z córką dobre pół godziny. W końcu zmęczeni, oblepieni trawą i sierścią zostawili psie schronienie. Kasia ani razu nie podniosła głowy. Z wbitym w ziemię wzrokiem szła przy ojcu jak na śmierć. Jej uparte milczenie porażało Sterna. Wiedział, że jeśli go nie przerwie, może doprowadzić do nieszczęścia. Chwytał się różnych sposobów - chciał ją czymś przekupić, gotów był spełnić wszystkie jej zachcianki - lecz Kasia, obrażona, poszła prosto do swego pokoju.
   W ciągu tych kilku dni, gdy Anna była w Poznaniu, czuł się podle. Bał się, że jego zachowanie pozostawi trwały ślad w psychice córki. Zrozpaczony przyrzekł sobie (poprzednie ślubowania nie liczyły się), że nie będzie więcej pił. Cokolwiek się zdarzy, jeśli w ogóle się zdarzy, postara się pić z umiarem, zwłaszcza gdy zostaną z Kasią sami.
   Tyle, aż tyle myśli dopadło go w różowym pokoju z powodu jej pamiętnika. Stern zamknął szufladę, przekręcił klucz i jak złodziej wyszedł z domu.

   Kwadrans na trzynastą Jakub natknął się na schodach redakcji na Adama Brodackiego. I tym razem jego głośne „Dzień dobry” zabrzmiało prowokująco, jak zapowiedź kłótni. Stern nie był ślepy i doskonale wiedział, że wysoki, przystojny Brodacki jest obiektem westchnień damskiej części redakcji „Kuriera”. Zwracał na siebie uwagę niepowtarzalnym stylem. Gęste czarne włosy czesał do góry, co jakiś czas poprawiając je, jakby od niechcenia, ruchliwymi palcami. Nosił się sportowo, lecz nigdy nie zapominał o jakimś eleganckim dodatku. Męski ideał!
   - Panie Stern, panie redaktorze, szuka pana Krezus - rzekł z przejęciem.
   - Znowu się mnie czepia?
   - Nie, on chciałby z panem...
   - Ale ja nie chcę. On nie jest w moim typie.
   - W każdym razie prosi tylko, żebym...
   - Mamy kolejnego szczura? Wydaje mu się, że wystarczy niepostrzeżenie wślizgnąć się przez uchylone drzwi... — Stern rzucił do góry gniewne spojrzenie.
   Brodacki zacisnął szczęki.
   - Ja przecież niczego, kolego, nie powiedziałem.
   - Zatem dzięki szefowi jesteśmy już kolegami?
   Młody dziennikarz był zszokowany.
   - Ale to nie moja wina - zaczął się nieporadnie tłumaczyć.
   - Winny jest tam. - Stern wycelował palcem w sufit.
   - Nie rozumiem. Krezus ma gabinet na dole.
   - Panie Brodacki, pan tego nigdy nie zrozumie.
   Jakub zostawił stażystę na korytarzu i poszedł do swego pokoju. Nie zdążył jeszcze zamknąć drzwi, gdy wściekle rozdzwonił się telefon. Położył teczkę na biurku i niespiesznie podniósł słuchawkę z widełek.
   - Zbudził się Wielki Lwów - usłyszał napastliwy głos Krezusa - umilkły dzwony kościołów, a pan co? Spóźnia się na kolegium? Co z pańskim tekstem? O ile pamiętam, a pamiętam, obiecywał pan go na rano!
   - Dostałem ważną wiadomość - oznajmił Stern. - Znowu...
   - Dobra wiadomość to zła wiadomość! Miał pan być krok przed policją, a nie wlec się z tyłu. Ile jeszcze będę czekał? Nie ma pan dzisiaj weny? A może pan ma jakieś poglądy, co? Ja nie chcę słyszeć o żadnych poglądach, za które się trafia do Berezy. Pan jest i pana nie ma, rozumie pan? Pan mabyć weneckim lustrem. Przez pana tekst czytelnik patrzy na świat i zbiera mu się na wymioty. Pan jesteś właśnie od takich wymiotnych potraw. Kojarzy pan?
   - Coś tam kojarzę! - powiedział Stern.
   - To bosko! Mam nadzieję, że dostojna melodia kurantów nie wytrąciła pana z równowagi.
   - Szefie, proszę - Jakub zmienił taktykę - jeszcze dzień...
   - Jeszcze tydzień, a potem miesiąc, co? - zakpił Krezus. - Czytelnik nie będzie za panem biegał. Na pana miejsce czekają w kolejce inni. Chociażby Adaś Brodacki, facet po Jagiellonce. Od dziś będzie współpracował z panem na stałe. Może go pan nazywać kolegą. On się szybko uczy.
   - Za szybko! - odparował Stern.
   - Nie podoba się panu ta pomoc? Panu się za wiele nie podoba. Teraz powie pan, że znowu się go czepiam, tak? Będę się czepiał. W tym mieście dzieją się cuda, a pan jest ślepy. Co pan na to?
   Dziennikarz odsunął słuchawkę od ucha i zakrył mikrofon ręką.
   - Sram na to - rzucił zadowolony.
   - Dlaczego pan nic nie mówi? No tak, ja strzępię sobie język, a pan po prostu myśli. Luksus, słodkie makagigi, nieprawdaż?
   - Potrzebuję tygodnia, by...
   - Tygodnia? Daj Boże! To przecież wieczność. Niech pan o tym zapomni! Pański tekst musi kipieć, co ja gadam, on musi wabić kolorkiem, zapaszkiem, smaczkiem...
   - Smrodkiem miasta, które mieszkańcy nazywają „Wielkim”.
   - Tak jest! Smród to też zapach, tyle że konkretny! Nareszcie pan zaskoczył - zapiał Krezus. - Pański tekst ma rozsiewać fetor! Ludzie mają się za nos łapać i szukać po kieszeniach chusteczki. Fetooor! - krzyknął do mikrofonu i się wyłączył.
   Ostra rozmowa z Krezusem okazała się, jak zwykle, owocna. Szef nie lubił jałowych redakcyjnych spotkań. Swoje cierpkie uwagi walił prosto z mostu. Za to był tak nienawidzony, jak i podziwiany.
   Przezwisko Krezus - od króla starożytnej Lidii - przylgnęło do niego wkrótce po tym, jak kupił na Sygniówce działkę i zaczął wznosić prawdziwy pałac. O zbytku owym krążyły w redakcji dowcipy. Żartowano, że pałac pożarł wszystkie oszczędności szefa, a nawet wciągnął go w gigantyczne długi. Fakt - budowa posuwała się w ślimaczym tempie. Stern wiedział, że mimo upływu dziesięciu lat gotowe były zaledwie kamienny fundament, piwnice i narożna wieża. Krezus nie śpieszył się. Najwidoczniej nie podniecał go końcowy efekt, lecz sama idea zmagania się z materią. Jego życie powoli stawało się legendą. Mówiono, że jako szesnastoletni chłopak uciekł od rodziców do Lwowa i że jest synem organisty z Żółkwi. Podobno zmalował coś grubszego, lecz nikt nie wiedział co.
   Zarabiał na chleb, roznosząc po mieście gazety. Dostał to zajęcie po wygranej krwawej bójce i jeszcze teraz miał paskudny ślad na prawym uchu. Zanim zdobył ostrogi ze- cera, był czeladnikiem porządkującym kaszty. Uczył się po nocach, czepiając wiedzy jak pijany płotu. Ambicja wciąż i wciąż pchała go naprzód. Dzięki niej jako prymus skończył na uniwersytecie wydział humanistyczny, na którym specjalizował się w filologii klasycznej i historii.
   Już pod koniec studiów załapał się w „Kurierze” jako zwykły reporter. Zaczął pisać drapieżne, pełne polotu teksty. Kopiował najlepsze pióra, aż wreszcie wypracował oryginalny, rozpoznawany przez czytelników styl. Był oszczędny i zaradny. Pieniądze z honorariów niechętnie przeznaczał na życie, za to wydawał bez zastanowienia na szlifowanie języków. Po kilku latach ten młody, zdolny człowiek był prawdziwą encyklopedią wiedzy. Łatwo został zastępcą redaktora naczelnego „Kuriera”, a w wieku trzydziestu lat - naczelnym. Jego awans był w pełni zasłużony.Inwestowanie w siebie zaprowadziło go, niczym amerykańskiego pu- cybuta, na sam szczyt kariery.
   Stern próbował odgadnąć filozofię Krezusa. Wydawało mu się, że jego rozumienie świata jest nadzwyczaj proste: należy brać z niego tyle, ile się da. Ten czterdziestoletni kawaler był tytanem pracy. Pojawiał się w redakcji pierwszy, wychodził zaś ostatni. Zdarzało mu się też spać w gabinecie na rozkładanym łóżku, które chował za szafą. Gazeta była dla niego wszystkim. Zastępowała mu żonę i dzieci, gdyby więc z jakiegoś powodu upadła, niechybnie poszedłby razem z nią na dno.
   Każdego dnia Krezus spalał się i powstawał na nowo, jak Feniks z popiołów. Radził sobie jak umiał, a umiał wypalić codziennie jedno cygaro i wyżłopać niesamowitą ilość kawy do przygotowywanych przez Kazię kanapek. Był ciekaw życia. Chyba dlatego drzwi jego gabinetu stały zawsze otworem, by mógł obserwować z uwielbieniem budzący się do pracy zespół redakcyjny.
   Stern podszedł do okna. Tak, pomyślał, Krezus ma rację: to miasto jest Wielkie. Tramwaje niczym żaglowce dobijały do przystanków, by wypuścić po trapach tłumy pasażerów. Towarzyszyły temu śmiechy, przekleństwa i śpiewy. Wystarczyło wyjrzeć na zewnątrz, by usłyszeć przeraźliwy pisk stalowych kół na „wykręcie Badeniego”, głośny stukot dekarskich młotków i płochliwą odpowiedź podrywających się do lotu gołębi, mlaśnięcia końskich kopyt po bruku i ogłuszające „goooool!” na stadionie Pogoni, gdy Matyas „Myszka” strzałem z woleja pakował piłkę do siatki stołecznej Legii.
   Przed chwilą Krezus kazał mu widzieć w tym mieście pępek świata. I Stern, siadając za biurkiem, poczuł, że budzi się w nim werwa. Znowu chciał się zmierzyć z wielkim nieznanym. Uderzył palcami w okrągłe klawisze continen- tala. „Zagadkowe morderstwa w Rowach postawiły na nogi Polskę” - wystukał. Miał zamiar rozwinąć tę myśl, lecz coś kazało mu wrócić do napisanego wcześniej zdania. Przed słowem „Polskę” dodał przymiotnik „całą”, a potem wymyślił kolejne zdanie, bawiąc się z czytelnikiem w kotka i myszkę: „Ze strony policji padają zapewnienia, że w ciągu najbliższych dni...”

   Telefon z sekretariatu poderwał Sterna na nogi. Zostawił rozpoczęty tekst i zbiegł piętro niżej.
   - Cóż to za rewelacja, pani Kaziu? - spytał, zerkając przez uchylone drzwi do gabinetu szefa.
   - A taka,że ma pan wyjątkowe szczęście! - powiedziała sekretarka, machając z daleka telegramem. - Znowu znaleźli trupa! Te sztywne panienki z lasu ostatnio lgną do pana...
   - Nie przymierzając, jak do gówna muchy - dokończył głośno Krezus, wychylając z gabinetu wielką, łysą głowę.
   Stern, uodporniony na soczyste porównania, wyjął spomiędzy wypieszczonych palców Kazi telegram pocztowy i odczytał na głos:
   NIECH PRZYJEŻDŻA NATYCHMIAST. STOP ZNALAZŁEM PRZY STRUMIENIU N. D. STOP.
   - Nie ma mowy o trupie! - rzucił przekornie. - Coś pani Kazia kręci.
   - Akurat! - odparowała sekretarka, patrząc przymilnie w oczy szefowi. - Może odkryli pod P. wielką żyłę złota! „N” to nieboszczyk, a ten „D”, sam pan kiedyś mi mówił, to pana dobry znajomy.
   - Szkoda czasu na dyskusję - rzekł Krezus, podciągając jedwabny krawat. - Stażysta zaraz tu będzie. Oddaję go we właściwe ręce. Swoją drogą, skok na głęboką wodę dobrze mu zrobi.. Gdyby się topił, niech mu pan rzuci koło ratunkowe, byle nie za szybko. I jeszcze jedno. Wiem, że ma pan opory, by z nim współpracować, bo pan Adam ma żołądkowe sensacje. Ale kto ich na początku nie ma? Pan był chojrakiem, gdy pierwszy raz widział rozkładające się zwłoki? Panie Jakubie, na litość boską, niech pan będzie dla niego jak rodzony ojciec, jak matka. Rozumiemy się? - kpił.
   Stern cierpliwie słuchał idiotycznej tyrady, trzymając język za zębami.
   - Weźmie pan tatrę i pojedzie z Brodackim do Rowów. Tym razem niech mu pan da pokierować. Chłopak przechwala się, że jest dobrym szoferem. Nie muszę przypominać, panie Jakubie - dodał władczym tonem - że tekst jest, jak zwykle, na wczoraj!
   Potrzebowali pół godziny, by wrzucić do samochodu podręczny bagaż, zatankować do pełna i zawiadomić rodziny o nagłym wyjeździe. Anna, którą oderwał w aptece od receptury, trzasnęła wściekle słuchawką, wypomniawszy mu obiecany teatr, za to Brodacki usłyszał od mamusi troskliwy instruktaż: „Błagam cię, syneczku, jedź powoli i uważaj”. I uważał! W niecały kwadrans, ścigając się po ulicach, wyprzedzając chyże automobile i ciężkie fury zaprzężone w perszerony, dojechali do Wzgórz Zniesieńskich. Po niespełna godzinie minęli Podhorce i skierowali się w stronę Rowów,zostawiając z prawej strony leżące w dolinie, zasłonięte lasem P.
   Upał wyraźnie zelżał. Ożywczy wiatr przeganiał po niebie chmury, bawiąc się ruchomymi plamami cieni. Pogoda była wymarzona na podróż. Skupiony Brodacki ssał miętówkę i, jak kazała mamusia, wypatrywał na drodze przeszkód, na których samochód podskakiwał niczym nieokiełznany źrebak. Przed mostkiem z drewnianych bali, wyznaczającym granicę Rowów, stażysta zwolnił. Po lewej stronie na horyzoncie pokazały się zabudowania wsi, które na tle lasu wyglądały jak rozsypane klocki. Po drugiej stronie na łagodnym stoku pochylona postać grabiła siano, a stadko białych owiec cierpliwie skubało trawę. Za rzędem stogów przypominających wielkie żuki gnojne pasły się dwa leniwe woły. Autentyczna idylla!
   Stern otworzył szerzej okno. Zapach trawy i ziół ze świeżo skoszonej łąki wdarł się do samochodu, rozbudzając werwę. Sensacyjny materiał był, jak się zdawało, na wyciągnięcie ręki. Właśnie teraz Stern skojarzył, że rysuje się przed nim niepowtarzalna szansa, by skomuś dołożyć. Nie wiedział jeszcze tylko komu. Może polecą głowy, a może jego kronika zapoczątkuje debatę w Sejmie? „Kto naprawdę dopuścił do tych okrutnych zbrodni? Jak długo jeszcze społeczeństwo ma być bierne? Czy rząd poda się do dymisji? Komu zależy na skompromitowaniu wymiaru sprawiedliwości?”
   Brodacki tymczasem nie stawiał sobie aż tak ambitnych pytań. Skoncentrowany na jeździe odzywał się, kiedy musiał. Jego jedynym zmartwieniem było, czy wrócą na niedzielny mecz i czy bramkarz Pogoni Spirydion Albański wykuruje kolano po perfidnym faulu napastnika warszawskiej Legii.
   Szalona jazda dobiegła końca, gdy pokryta kurzem tatra zatrzymała się na podwórzu leśniczówki, płosząc wygrzewającego się na pieńku burego kota. W tej samej chwili uzbrojona w strzelbę gospodyni wyszła na ganek przywitać intruzów.
   - Kogo czort niesie?! - zaczęła ostro, by zaraz złagodzić ton. - Koniec świata! Pan Jakub Stern z kolegą przyjechał. Aleście mnie przestraszyli. Myślałam już, że to jakaś banda hajdamacka przyjeżdża dobytek mi rabować. Murzyn, poszedł migiem do budy! - krzyknęła na ujadającego wściekle psa, oglądając z zaciekawieniem gości i samochód.
   Stern rozejrzał się po podwórku. W cieniu gęstego bzu dostrzegł czarną kozę pijącą wodę z drewnianego koryta. Spojrzał przelotnie na zamknięte stodołę i oborę. Nie widząc gospodarza, skupił wzrok na otwartym oknie leśniczówki, w którym grzała się na słońcu kolorowa, zasypana cukrem ratafia.
   - Nic z tego, panie Kubo, tu go pan nie wypatrzy. Daniluk z Walerkiem wsiedli na rowery i z policją w ciemny las na zręb pojechali.
   -Żarty pani sobie stroi? - rzucił Brodacki, pokazując telegram. - A to co? Papier się już nie liczy? Przyjechaliśmy obejrzeć nieboszczyka.
   - Jeśli to prawdziwy nieboszczyk, to może sobie zaczekać - skwitowała gospodyni, opierając strzelbę, niczym trzonek od szczotki, o ramię. - Daniluk zjedzie pod wieczór. Chcecie, to czekajcie, nie chcecie, to nie.
   - Porywająca propozycja. Mamy tu z założonymi rękami siedzieć? - zapytał Brodacki, spluwając na parę kaczek drepczącą zapamiętale do zwolnionego przez kozę koryta.
   - A kto komu każe! - odparowała rozeźlona kobieta. - Powie pan słowo i jakaś robota dla nudzącego migiem się znajdzie.
   Stern, zdziwiony wybuchem stażysty, próbował łagodzić sytuację.
   - Pan Adam jest w gorącej wodzie kąpany, sam kiedyś taki byłem - oznajmił. - Coś mi mówi, pani Hanno, że lepiej rozejrzeć się w miasteczku. Znam drogę przez las, to ledwie osiem kilometrów. Mam przeczucie, że się tam czegoś ciekawego dowiemy.
   - A ja mam serdecznie dość tych małych, zażydaczonych miasteczek - oznajmił Brodacki i ponownie splunął. - Pod- kusiło mnie przyjechać na staż do Lwowa!
   - W takim razie musi pan odwiedzić Kurojada - powiedziała z chytrym uśmieszkiem Danilukowa, lustrując stażystę od stóp do głów.
   - A co to znowu za jeden? - zapytał Brodacki.
   - Jak już go pan zobaczy, to się wszystkiego dowie! - odparła, poprawiając gruby kok upięty na czubku głowy.
   Ostatecznie, mając do wyboru czekanie do wieczora lub zniknięcie z horyzontu leśniczynie, postanowili zajechać do P. Danilukowa przystała na to ochoczo, gdyż zyskiwała czas na zrobienie porządków i przygotowanie kolacji.

   W czasie jazdy przez leśne wertepy Stern nie odzywał się do stażysty. Celowo przyjął taką taktykę, żeby nauczyć go moresu. Metoda okazała się skuteczna. Kiedy między kępami drzew zamajaczyła kościelna wieża, znak rozpoznawczy miasteczka, Brodacki przerwał milczenie. Zamiast jednak przeprosić, obróciłgłowę w stronę Jakuba i przekrzykując motor, zapytał:
   - Czy mówi panu coś nazwisko Krzywicka?
   - Irena? - Stern odpowiedział pytaniem.
   - Jasna cholera! Zdaje się, że tak! - krzyknął stażysta, w ostatniej chwili omijając wóz drabiniasty.
   - To wyjątkowo cięte pióro, na które trzeba uważać - rzekł dziennikarz, przypominając sobie reportaże sądowe drukowane w „Wiadomościach Literackich”, w tym ze sprawy Gorgonowej.
   - Krezus napomknął mi przed wyjazdem, że tę panią interesuje nasz temat i całkiem możliwe, że węszy gdzieś tu w okolicy.
   Informacja zmroziła Sterna, lecz nie ze względu na zawodową konkurencję. Zastanawiał się, dlaczego Krezus przekazał tak sensacyjną wiadomość stażyście. Nie wierzył w przypadek. Miał kolejny dowód na to, że szef rzuca do gry znaczone karty.
   Kiedy wjechali w uliczkę prowadzącą na rynek, Stern zapomniał o afroncie. Miasteczko przywitało ich okrutną biedą. Przypominało przenicowany garnitur, reprezentacyjny wjazd zaś - dziurawą kieszeń, przez którą zapuścili się do wyświechtanego środka. Wszystko wokół domagało się natychmiastowej troski: przyduszone do ziemi domki, garbate ulice, a może nawet ludzie. Jakub czuł się na tym zadupiu jak jezuita na „polskim” Madagaskarze. Nic tylko paść na kolana i się modlić.
   Krzykliwy tytuł dziennika namalowany na bocznych drzwiach tatry wywołał w miasteczku sensację. Pierwsze zareagowały dzieci, które na zapleczu fabryczki wody sodowej grały w hacle. Ledwie samochód stanął, poderwały się spod płotu.
   - Pan da mi popatrzeć - błagał Brodackiego chłopak w szarej lnianej koszuli i krótkich pocerowanych spodniach.
   - On będzie potulny jak trusia - poparła go piegowata dziewczynka ze skakanką. - Ja go znam.
   - Wcale nie! - wrzasnął mały konkurent, który odchylił deskę w płocie. - Pan wie, on przynosi ze szkoły same pały, a ja jestem cztery miesiące starszy i wiem więcej.
   - Gówno, skarżypyto, wiesz! - odszczeknął się blondynek, zaciskając złowrogo pięści. - Ja mam ojca w policji i się na wszystkim znam! A ty jesteś parszywy Żydziak.
   - Aty... ty jesteś głupi goj! - zawołał z płaczem dzieciak i pokazując zdarte zelówki, jak kot dał nura przez dziurę w płocie.
   - Mówię panu, on sam jest głupi - powiedziała ruda, kręcąc młynka skakanką.
   - Jak mój but - oznajmił bosy chłopak, wycierając łokciem nos. — Jego ojca powieźli na wiosnę do Berezy, bo on jest koniomista.
   - Koniomista? - udał zdziwienie Brodacki.
   Dziewczynka zrobiła wielkie oczy.
=