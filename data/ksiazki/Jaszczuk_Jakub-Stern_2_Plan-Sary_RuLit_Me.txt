

    
    
    
    
   Paweł Jaszczuk
    
    
    
   Plan Sary
    
    
    
    
   
   Warszawa 2011


   Copyright© Paweł Jaszczuk, 2011

   Projekt okładki:
   Dorota Kulawik

   Zdjęcie na okładce:
   © Tadeusz Orłowski

   Redaktor prowadzący:
   Konrad Nowacki

   Redakcja:
   Urszula Przasnek

   Korekta:
   Irma Iwaszko

   ISBN 978-83-7648-582-9

   Warszawa 2011

   Wydawca
   Prószyński Media Sp. z o.o.
   02-651 Warszawa, ul. Garażowa 7
   www.proszynski.pl


   Poniedziałek, 9 maja 1938 roku 

   W poniedziałek rano nisko ścieląca się mgła przyprawiła Jakuba Sterna o ból głowy. Dopiero przed dziewiątą uniosła się ospale, niby teatralna kurtyna, odsłaniając domy i ulicę. Lwów znów się pysznił. Odgłosy kroków zdradzały spieszących się ludzi, a stukot podków po bruku – przejeżdżający wóz załadowany towarami. Stern pchnął okiennice na piętrze. Nad miastem dostrzegł ciemną chmurę, która, nie wiedzieć dlaczego, przypominała mu łeb rottweilera zlizującego coś z bruku. Mógłby wzbogacić jakoś ten opis, dołożyć trochę dziennikarskiego mięcha, dodając chociażby, że głodny pies zlizywał z bruku mózg rowerzysty, który wpadł pod tramwaj, że tłum gapiów gęstniał, że jakaś przerażona kobieta głośno wołała lekarza, lecz uznał, że taki jałowy intelektualny wysiłek nie da mu żadnych materialnych korzyści. Zamiast więc męczyć wyobraźnię, zrobił trzy głębokie wdechy, potem pięć pompek, namiastkę szwedzkiej gimnastyki, po czym ponownie rzucił okiem na chmurę, przypominając sobie, że przecież blisko rok temu odszedł już z redakcji. W jednej chwili tamten dzień przewinął mu się przed oczami jak czarno-białyfilm. Widział siebie wymyślającego na kolegium Mańkiewiczowi, a potem z wściekłością piszącego rezygnację i składającego pod nią niedbale podpis. Zabierającego z szuflady porcelanowy kubek i zdjęcie córki tulącej się do psa przed ich domem na Pohulance. I Kazię z sekretariatu, która puściła oko, a potem, przeczytawszy podanie, wyraźnie miała ochotę rzucić w niego pękiem kluczy.
   Stern wypisał się niczym wieczne pióro Watermana. Jego odejście przypieczętował ostatni tekst o tajemniczym szaleńcu (kolekcjonującym w Łucku tylko prawe kobiece dłonie). Nie miał już nad sobą bata, który by go poganiał. Żadnych Krezusów ani Mańkiewiczów wrzeszczących do słuchawki przekleństwa, żadnych terminów ani zobowiązań. Wreszcie był wolny. Nikt w mieście nie miał tak rozległej jak on wiedzy na ten wyjątkowo niewdzięczny temat. Z jego umiejętności korzystali nie tylko początkujący dziennikarze, ale i policja, i to niemal bez przerwy. Zajmował się skomplikowanymi analizami podsuwanymi przez inspektora Ziębę, który coraz częściej bezradnie ocierał pot z czoła i coraz częściej nadużywał złocistego browaru.
   Dziennikarz w krótkim czasie został uznany za eksperta i już jesienią dostał propozycję poprowadzenia ćwiczeń na Wydziale Prawa Uniwersytetu Jana Kazimierza, w nowo otwartym dwuletnim studium sądowym. Jego wiedzą zainteresował się sam dziekan, a to już było coś. Ćwiczenia, rzecz jasna, nadobowiązkowe, ze względu na doświadczenie i klasę Sterna zaczęły się jednak szybko cieszyć niezwykłym zaintereso-waniem studentów. Jego zadaniem było poszerzenie wiedzy przyszłych prawników o wyjątkowe przypadki, z którymi zet-knął się w swojej dziennikarskiej karierze. I Stern wywiązywał się z tego zadania znakomicie. Potrafił, jak mało kto, selekcjo-nować, kojarzyć fakty i znajdować zgubiony trop. Umiał na poczekaniu przywołać nieznaną studentom kryminalną „przygodę” i tak barwnie opisać tło i detale, że słuchaczom cierpła wprost skóra.
   W przewijającym się w jego pamięci czarno-białym filmie w tym miejscu następował nieoczekiwany zwrot akcji. W środę dwunastego stycznia, czyli dziewięć miesięcy po głośnym odejściu Sterna z gazety, na Pohulance zjawił się Marek Mańkiewicz vel Manio, nowy naczelny „Kuriera”. Przybył ze specjalną misją: przywiózł zaadresowany do Sterna list. Położył go na stole i uważnie spojrzał na kolegę.
   – Jak wiesz, nie czytam cudzej korespondencji. Pomyślałem jednak, że może to coś ważnego, i postanowiłem osobiście ci to dostarczyć.
   Jakub wahał się przez moment, wietrząc jakiś podstęp, potem jednak rozerwał kopertę i wyjął elegancki, podwójnie złożony kartonik kremowego koloru. Zaproszenie. Na pierwszej stronie czyjaś wprawna ręka starannie wykaligrafowała jego imię i nazwisko. Zaciekawiony rozłożył kartonik. W środku zobaczył dziwaczny rysunek wykonany piórkiem, namalowany krwisto-czerwonym atramentem, a przedstawiający rzeźbę stojącą na lwowskim rynku, Amfitrytę.
   Brakowało tylko dnia i godziny.
   Mańkiewicz zaklął i zaczął przepraszać, lecz Stern nawet na niego nie zwracał uwagi. Patrzył na dwie odbite symetrycznie czerwone plamy, przypominające napuchnięte dziecięce główki, jakby braci syjamskich z wodogłowiem.
   Przez kilka sekund obracał zaproszenie w dłoniach, a potem, wytrzymując spojrzenie Mania, ostentacyjnie schował je do koperty. W pierwszej chwili miał ochotę wyrzucić list do śmieci, lecz instynkt mu podpowiadał co innego – powinien na chłodno szukać rozwiązania zagadkowej przesyłki.
   Manio posiedział jeszcze pół godziny. Wypił kawę, którą zaparzyła Anna, i zjadł trzy kawałki sernika z polewą czekoladową, upieczonego przez gosposię. Gadał o wszystkim, byle gadać: o Andrei – długonogim dziewczęciu, które wyra-źnie adorował, o starym, zapijaczonym Fredzie, który nadal przynosił mu depesze, o spotkaniach i rautach. W końcu wziął głęboki oddech i zaproponował Sternowi powrót do redakcji.
   – To już nie jest ta sama redakcja – powiedział. – Każdy ciągnie w swoją stronę. Za twoichczasów panowały zupełnie inne stosunki. Liczył się prestiż, a teraz...
   – Fatygowałeś się właśnie po to, by mi powiedzieć, że dawniej było lepiej? – zapytał Jakubz bezlitosną szczerością. – Serio? Pan redaktor przyjechał, by mi to osobiście powiedzieć?
   – Coś w tym stylu! – Manio otarł chusteczką pot z czoła i przeczesał palcami szpakowate włosy.
   Jeszcze raz z uwagą spojrzał na kolegę, tym razem tak, jakby chciał mu pogruchotać kości. – Mamy kilka zaczętych spraw, a jedną z nich mógłbyś poprowadzić ty – oświadczył wreszcie. – Pomyślałem, że taka robota cię zainteresuje. Wiem o twoich kłopotach na uczelni i że posada asystenta ryczałtowego nie do końca daje ci...
   – Brednie! Prosisz, żebym z własnej, nieprzymuszonej woli znowu wlazł do tego śmierdzącegoszamba? – Stern pozwalał sobie na coraz więcej.
   Naczelny spokojnie przełknął kąśliwą uwagę.
   – Jestem w posiadaniu pewnego wyjątkowego dowodu, mającego związek z pewnymmorderstwem. Czy mam mówić dalej? – Nie widząc reakcji, podniósł się.
   Poskutkowało.
   – Co to jest? – Stern, jak ryba złapana na haczyk, zmienił taktykę. Wyraźnie zaintrygowanyprzytrzymał Mania za rękaw.
   – Coś, co zawsze lubiłeś, po swojemu docierając do prawdy.
   – Mojej prawdy?
   – Czemu się znowu, chłopie, czepiasz?
   Manio ostentacyjnie spojrzał na zegarek i wyszedł na korytarz. Zatrzymał się na wprost wiszącego na ścianie lustra. Lustro zdradziło, że podejrzliwie taksowali się wzrokiem. Manio wytrzymał zadziorne spojrzenie kolegi. Powoli włożył czarne palto, zawiązał pod szyją czerwony szalik i zdjął z wieszaka czarny filcowy kapelusz.
   – Nie mam do ciebie żalu. Sam wiele razy miałem ochotę rzucić tę pieprzoną harówę, więc...Jeśli zmienisz zdanie, po prostu zadzwoń i zostaw mi wiadomość.
   – Dobra wiadomość...
   – ...to zła wiadomość! – dokończyli razem i śmiejąc się, podali sobie ręce.
   – À propos, jeśli wrócisz do zespołu, czeka cię niespodzianka – powiedział cicho Mańkiewiczi puścił do niego oko.
   – Jaka?
   Manio nie odpowiedział. Ponownie zgniótł mu rękę w żela-znym uścisku, włożył kapelusz i po prostu wyszedł na zaśnieżoną ulicę.
   Redakcyjna tatra zniknęła za zakrętem, a Stern ciągle jeszcze walczył ze swoją słabością. Doskonale wiedział, że jedna nieod-powiedzialna decyzja i na nowo stanie się zakładnikiem potę-żnej machiny wyciskającej z niego siódme poty. Bezwzględnej, wciąż domagającej się świeżej dziennikarskiej padliny.
   Nadal się zastanawiał, kiedy do gabinetu weszła Anna. Na widok zdenerwowanego męża zapytała wprost:
   – Czego chciał ten elegancki sztywniak?
   – Przedstawił mi pewną propozycję – powiedział Jakub. I zaraz dodał, jakby chcąc sięusprawiedliwić, że jeszcze nie podjął decyzji: – Manio nalega, bym wrócił do redakcji...
   – Kiedy? – Anna z grobową miną spojrzała na Jakuba.
   – Sprawa jest otwarta. Za tydzień, za miesiąc, to zależy od...
   – Oszalał? Co on sobie wyobraża? Że jesteś jakimś chłopcem na posyłki?
   – To tylko propozycja...
   – Zaorania się na śmierć?! – Nie dała mu skończyć. – A może ten cwaniak odstąpi ci swój foteli sam zakasze rękawy? Przecież mówiłeś, że od lat grzebie się w wielkiej polityce. Jeszcze za poprzedniego naczelnego, za Krezusa, wyrobił sobie układy, a o mieście nie ma zielonegopojęcia. I ty chcesz do niego wrócić? Naprawdę? Praca na uniwersytecie oznacza prestiż. Przy odrobinie szczęścia możesz awansować, a wtedy...
   – Już nic nie mogę! – przerwał jej ze złością. – Za dwa lata będę miał czterdziestkę, ponaddziesięć lat byłem dziennika-rzem śledczym i nie mogę, ot, tak – pstryknął palcami – zmienić swego życiorysu!
   – Ani ja! – odpowiedziała. Żeby zażegnać kłótnię, podeszła i pocałowała go, jak dawniej, prostow usta. – Czterdziestka to najlepszy wiek dla mężczyzny, uwierz mi, coś o tym wiem.
   Jakub, przyzwyczajony do jej zmiennych nastrojów, poddał się. Czuł, że Anna knuje jakiś podstęp, by babskim sprytem osiągnąć to, czego z pewnością nie udałoby się jej zdobyć, mówiąc wprost. No, ale dość tych wspomnień. Jakub zakończył gimnastykę efektownym wypadem. Wyciągnął ręce, rozcapie-rzył palce i gdy poczuł ciepło w rozgrzanych mięśniach, poszedł do łazienki się umyć.

   Kiedy Jakub się golił, Anna w aptece „Pod Aniołem” ucierała kolejną porcję maści, a Magda, ich pomoc domowa, po odpro-wadzeniu Kasi do szkoły wracała, robiąc po drodze zakupy.
   Jakub niecierpliwie nasłuchiwał, aż trzaśnie furtka. Chciał pożegnać się z Piotrusiem, a potem pójść do redakcji. Jednak tym razem zdarzyło się coś, co zakłóciło codzienny rytuał. Pod dom zajechała redakcyjna tatra i kierowca zatrąbił dwa razy.
   Dziennikarz podszedł do okna i odsunął firankę. Nie wierzył własnym oczom. Przy samochodzie stała redakcyjna koleżanka Wilga i energicznie machała do niego ręką. Potem odsunęła rękaw garsonki i wymownie pokazała zegarek, zupełnie jakby byli umówieni.
   Jakub pospiesznie ubrał synka, zabrał z gabinetu teczkę, włożył płaszcz, chwycił kapelusz i ciągnąc Piotrusia za rękę, podszedł do furtki.
   – Stało się coś? – zapytał.
   – Nie mamy czasu, wsiadaj!
   – Czekam na Magdę. Już od kwadransa powinna być w domu. Nie mogę tak po prostu wyjść.
   Pomyśli sobie, że...
   – Nie marudź! Pakuj się razem z tym małym kawalerem, wszystko wytłumaczę ci po drodze.Zamknął furtkę i raz jeszcze spojrzał w perspektywę ulicy Kochanowskiego.
   – Jest. Zdaje się, że ją widzę. Rozmawia z kimś na rogu – powiedział, siadając z tyłu i biorącsynka na kolana.
   Wilga włączyła motor i samochód ruszył w stronę centrum.
   – W ten sposób chyba nigdy tam nie dojedziemy – gorączko-wała się Wilga.
   – Dokąd?
   – Za chwilę sam zobaczysz!
   Wjechała na chodnik i zatrzymała się niespełna metr od Magdy rozmawiającej z jakimś żołnierzem. Dziewczyna odsko-czyła przestraszona, a potem zauważyła Sterna siedzącego z synem w samochodzie i z wrażenia aż się przeżegnała.
   – Jezu Nazareński! Ja naprawdę się spieszyłam, ale w piekarni była dzisiaj kulejka – tłumaczyła,chwytając Piotrusia za rączkę. – I co teraz bendzie, proszy pana?
   Ale Stern jej nie słuchał. Rzucił okiem na młodego kaprala, który sprężyście zasalutował, potem ucałował synka i po chwili mknęli już z Wilgą plątaniną ulic i uliczek w tylko jej znanym kierunku.
   – Miałam interesujący telefon. Chciałam, żebyśmy coś razem zobaczyli – powiedziała. MinęliZakład Ociemniałych i skręcili w prawo, w stronę parku Stryjskiego.
   Zajechali od Racławickiej i zatrzymali się niedaleko głównego wejścia prowadzącego na Targi Wschodnie. Stern poszedł za Wilgą w kierunku rotundy, w której wystawiana była słynna „Panorama Racławicka”, dzieło Styki i Kossaka.
   Przed wejściem czekał już na nich przewodnik pan Edward Pestka, zażywny pan w okularach i popielatym garniturze. Po wzajemnej prezentacji wpuścił ich do środka.
   – Zapraszam serdecznie panią redaktor i pana redaktora. Jestem wdzięczny za szybki przyjazd.Bogu dzięki, nie ma jeszcze zwiedzających. Nie chciałem zawiadamiać policji – mówił zmieszany pan Edward, znacząco zerkając w stronę Wilgi. – Powiedzieliby chyba, że stary zwariował.
   Budynek pamiętał czasy Franciszka Józefa i Powszechnej Wystawy Krajowej 1894 roku. Korytarzem dotarli do hali, gdzie eksponowane było gigantyczne płótno, wymalowane specjalnie z okazji tamtej właśnie wystawy, i zatrzymali się przy balustradzie kolistej platformy, dokładnie naprzeciwko oddziałów Moskali pierzchających przed kosynierami.
   – To tam! – Przewodnik wskazał miejsce wąskim promie-niem światła latarki. – Pośrodkusztafażu. Tam, gdzie jest lej po pocisku. Skrzynia amunicyjna, bardziej w lewo, przy krzakach, obok lawety. Właśnie do niej przyczepiona była pinezką ta wiadomość.
   Wyjął z kieszeni złożoną kartkę, na której dostrzegli starannie wykaligrafowany dwuwiersz.
   – Pamięta pani, jak pod koniec marca rozmawialiśmy o naszych fontannach na Rynku? Pisałapani wtedy o tym odrażającym morderstwie, o śmierci tamtego studenta.
    Obiecałem zadzwonić, gdybym zauważył coś dziwnego. Dlatego pomyślałem teraz, pani Wilgo, że może to być dla pani ważne.
   Przewodnik odchrząknął i głośno przeczytał:

   Na Rynku pod ratuszem dwa lwy w ciszy trwają,
   patrzą na Dianę, nieśmiertelności czekają.

   – Co państwo na to?
   – Częstochowskie rymy – roześmiała się Wilga.
   – Jakieś wierutne brednie! – poparł ją Stern. – To głupi, sztubacki dowcip. Jakiś żartowniśze szkolnej wycieczki nabazgrał coś na kawałku papieru i przyczepił go do deski.
   – Ale to nie wszystko! – Pan Edward schował kartkę do kieszeni, patrząc chłodnona dziennikarza. – Sama kartka to bedłka. Ważniejsze to, co jest w skrzyni.
   – W jakiej skrzyni? – Wilga spojrzała na niego z lękiem.
   – Niech pani sama zobaczy.
   Zeszli po schodkach na dół, a potem, stąpając ostrożnie między atrapami poranionych koni, trupów kosynierów i resztek połamanych wozów, poszli w kierunku skrzyni na amunicję.
   – Voilà! – Przewodnik odsunął się, by mogli bez przeszkód zajrzeć do środka.
   Stern pochylił się i dwoma palcami wyciągnął ze skrzyni jakiś pognieciony jedwabny materiał. Rozprostował go i uniósł pod światło. Była to różowa halka w czerwone serduszka, z wyraźnie widocznymi rdzawymi plamami.
   Wilga gwałtownie odsunęła się na bok.
   – Rzuć to, nie chcę tego nawet oglądać.
   – To jakiś absurdalny żart – powiedział Stern dziwnie zmienionym głosem, odkładając halkęna miejsce. – Niepotrzebnie pan nas tu fatygował.
   – Żart? Owszem, bo nie jest to z pewnością dzieło Styki. O ile wiem, Kossak też tego niezaaranżował.
   – Czy to możliwe, żeby ktoś przyczepił tę kartkę i podrzucił rekwizyt w ciągu dnia, w czasiezwiedzania? – dopytywał się Jakub.
   Przewodnik spojrzał z wyrzutem.
   – Wykluczone. Przewodników jest dwóch, ja i pan Cezary, który zmienia mnie dziś po obiedzie.
   Obaj z takich dowcipów dawno już wyrośliśmy.
   – A po zamknięciu rotundy?
   – Tym bardziej! Nie wyobrażam sobie, by ktoś mógł tu wejść niezauważony. Na koniec każdegodnia, po zakończeniu pokazów, światła są gaszone, a budynek plombowany i zamykany. To przecież bezcenny obraz. Wejścia pilnuje uzbrojony strażnik. No, chyba że ktoś by się schował, przemknął między wycieczkami, ale to wymagałoby wyjątkowego sprytu i odwagi.
   – A więc jest takie miejsce, w którym można by się ukryć i niepostrzeżenie zrobić taki kawał?
   – Obok korytarza jest pokój przewodników. Ja pewnie bym się tam schował, ale ten ktośmusiałby mieć stalowe nerwy.
   – A wczoraj? Może zdarzyło się coś szczególnego?
   – Wczoraj był wyjątkowy dzień – powiedział pan Edward rozanielonym głosem. – Mieliśmy tupewną doniosłą uroczystość. Zaszczyciła nas delegacja z uniwersytetu: sam pan dziekan z wydziału prawa, naukowcy, harcerze i sportowcy. Sponsorzy wmurowali trzy cegiełki! To dla nas ogromny honor! Potem w holu odbył się kameralny koncert, a po nim był skromny bankiet. Oczywiście już po wyjściu młodzieży. Za porządek odpowiadał pan Cezary, ale nie przypuszczają państwo chyba, że...
   – To oczywiste, że w obecności pana Cezarego tacy szacowni goście nie pozwoliliby sobiena ekscesy – powiedział rzeczowo Stern. – Przepraszamy pana, ale spieszymy się do redakcji.
   – To dla nas ważna wiadomość – dodała Wilga, starając się ukryć zmieszanie. – Niech tarozmowa, panie Edwardzie, zostanie między nami.
   – Ma się rozumieć, pani Wilgo. Tylko ja, pani, no i ten pan!
   Na dziesiątą Manio zwołał kolegium i nikt z zespołu nie śmiał pytać, z jakiej okazji. Wszyscy dobrze wiedzieli, że cały piątkowy numer będzie „skrojony” dla Marszałka, z okazji trzeciej rocznicy jego śmierci.
   Siedzieli więc w sali konferencyjnej, przeglądając wybrane przez naczelnego artykuły i zdjęcia. Manio, niczym sam car i Bóg w jednym, odrzucał, tasował i dzielił. Pochwalił Piotra Leyę, nowego księgowego, który przejął gospodarstwo po panu Witku i energicznie zabiegał o korzystne finansowo reklamy, upomniał – tak na wszelki wypadek – korektorkę Stopkę, wreszcie grzecznie zaprosił pozostałych do dyskusji.
   Okularnik Długolato zwany Długim poczuł się wyrwany do odpowiedzi. Podniósł zdjęcie przedstawiające angielskich dragonów skaczących nad strzelającym karabinem maszynowym i zapytał nieśmiało:
   – Przepraszam, ale co to ma wspólnego z rocznicą śmierci Marszałka?
   – Jeśli twoim zdaniem nie ma, możesz zaproponować zdjęcie pijanego kozaka z rohatyną –odpowiedział ostro Manio.
   – Właśnie, to musi być coś podniosłego – powiedziała słodkim głosikiem Andrea, wydymającpełne, wilgotne wargi.
   – Na przykład, że „Marlena Dietrich przybyła dziś do Paryża”? – rzuciła Halinka.
   – To zbyt banalne! – zgasił ją Manio.
   – Wiem – wdzięczyła się Andrea, wysuwając czubek języka jak kotka. – Minuta ciszy. Niewszyscy czytelnicy zdają sobie sprawę z tego, że serce wielkiego Marszałka przestało bić kwadrans przed dwudziestą pierwszą.
   – Fantastyczne! – zawyrokował naczelny. – Trzeba o tym napisać.
   – Przyznam się bez bicia – powiedział Długi z prostoduszną miną – że w swej ignorancji jatakże o tym nie wiedziałem.
   – Właśnie. O tej godzinie zostanie wstrzymany ruch na ulicach. – Andrea spojrzała na Mania,szukając jego aprobaty. – Zagrają werble i wojsko odda dwadzieścia jeden wystrzałów.
   I w tym właśnie wystrzałowym momencie do sali weszli Stern i Wilga, skupiając na sobie uwagę.
   – Czyżby państwo tu do nas zabłądzili? – Manio spiorunował ich wzrokiem. – Rozumiem,że jesteście przygotowani?
   – Na wszystko! – rzuciła Wilga, rozweselając odpowiedzią zespół.
   Najbardziejśmiała się Halinka, chichotała tak, że aż falował jej ciężki biust. Tylko Długi nie zareagował. Patrząc wymownie na Wilgę, powiedział podniosłym tonem, że z tej okazji daje informację o wyścigach konnych na Persenkówce.
   – Za sześć godzin na dystansie dwóch kilometrów startuje Tęsknota.
   – Kto? – Andrea spojrzała zdziwiona.
   – Klacz Tęsknota ze stajni Ferdynandów. Startuje oczywiście na cześć Marszałka. Czy takawiadomość cię satysfakcjonuje?
   – Właśnie takich informacji nam dziś trzeba! Powtarzajcie to sobie jak mantrę! – powiedziałManio, obserwując, jak para „kryminalnych” przeciska się na miejsca po przeciwnej stronie stołu, zmuszając wszystkich do powstania.
   Po kolegium, które zakończyło się około południa, naczelny mrugnął znacząco na Sterna, a kiedy pozostali wyszli, zwrócił się do niego z wymówką:
   – Kuba, przeciągasz strunę. Bądź choć raz poważny.
   Stern podniósł do góry dwa palce, robiąc minę męczennika.
   – Przestań błaznować, mnie na swoje sztuczki nie nabierzesz! Teraz mam dla ciebie specjalnezadanie. Jutro rano o dziesiątej pójdziesz do ratusza. W sekretariacie spotkasz się z panem Arkackim. Prezydent prosił o pomoc. Dostał podobno jakieś perfidne zaproszenie. Rzuć na nie okiem. Tylkobłagam, bądź punktualny!

   Jeszcze tego samego dnia Stern nieoczekiwanie musiał zmienić popołudniowe plany. A wszystko z powodu jednego telefonu. Łącząc go, sekretarka Kazia ostrzegła, że to jakaś interwencja i gość piekli się niemożliwie, dlatego bojowo nastawiony Jakub ostrożnie podniósł słuchawkę.
   – Redakcja „Kuriera”, Jakub Stern, czym mogę służyć?
   – Bardzo proszę się nie wymigiwać i spotkać ze mną dziś po południu – usłyszał dziwnieznajomy głos.
   – Kto mówi?
   – Mówię basem, czy to wystarczy?
   – Cholera, musisz robić aż takie podchody?
   Rozpoznając gardłowy głos szkolnego przyjaciela, obecnie adwokata Samuela Hillela, Jakub nie mógł powstrzymać się od śmiechu. To przez ten głos Hillel, wnuk rabina, przezywany był w szkole „Basem”.
   – Skąd dzwonisz?
   – Z domu. Przyjechałem w piątek i zaraz pomyślałem o spotkaniu z tobą. Więc jak? Znajdzieszczas?
   Ostrzegam, jeśli nawalisz, nasza znajomość definitywnie się kończy. Czekam w „Atlasie” o szóstej.
   Po kwadransie Jakub Stern miał już gotowe alibi. Zadzwonił do Anny i poinformował ją, że wróci trochę później.
   – Ile później?
   – Godzinkę, najwyżej dwie... Oczywiście, że cię kocham... Nie czekaj na mnie... Tak, Aniu,masz rację, Manio jest wielkim cwaniakiem, ale to niczego nie zmienia. Muszę przygotować ten tekst na rano... Naturalnie, że się postaram. – Odłożył słuchawkę, a serce biło mu jak oszalałe.
   Kłamał. Przez chwilę miał nawet wyrzuty sumienia, lecz szybko znalazł usprawiedliwienie – Anna nie cierpiała Hillela, uważała bowiem, że sprowadza on męża na złą drogę. Dlatego Jakub postanowił nie przeciągać spotkania. W planach była szybka wódeczka, najwyżej dwie pod śledzika, bo w „Atlasie” marynowany śledzik po żydowsku był najlepszy.
   Kiedy jednak o szóstej zasiedli w swojej ulubionej bocznej loży po oknem, niepowtarzalna knajpiana atmosfera zawładnęła nimi niepodzielnie. Przed laty Jakub Stern i Samuel Hillel byli nierozłącznymi przyjaciółmi. Uczyli się w tym samym gimnazjum i mieli podobne zainteresowania. Czytali te same książki wypożyczane w spółce nakładowej „Vita”, mieszczącej się przy pasażu Hausmana. Jeździli na dalekie rowerowe wycieczki, szusowali na nartach z okolicznych wzgórz. Nic dziwnego, że nawet po tylu latach znaleźli szybko wspólny język. Hillel chciał się wygadać, a Stern, słuchając jego opowieści, całkiem stracił poczucie czasu.
   Hillel opalony był jak turysta powracający z egzotycznej wyprawy, wcale jednak nie tryskał humorem. Opowiadał, że w Palestynie szaleje terror, że Arabowie napadają na pociągi i nawet doborowe angielskie oddziały nie są w stanie opanować sytuacji w rejonie Hajfy, że w ostatnim czasie przybyło tam ponad ćwierć miliona Żydów uciekających z Europy przed niemieckim nazizmem. I że po rodzinnej naradzie Marié i Izaak pozostali w kibucu. Izaak był tam potrzebny: dostał karabin i pełnił nocną straż, a za dnia budował kanały irygacyjne. Samuel miał się rozejrzeć we Lwowie i ściągnąć ich tu z powrotem, jeśli tylko wszystko będzie po jego myśli. Jak zwykle mówił ciekawie, przytaczając co chwila zabawne dykteryjki.
   Pośledziu pojawiła się kartoflana kiszka w kapuście, potem przyprawiona po węgiersku zupa rybna z karpia. Do tego surówka z cykorii i oszroniona butelka wysokoprocentowego
   „Baczewskiego”.
   Nie byli sami. Po sąsiedzku, przy złączonych stolikach siedziało hałaśliwe towarzystwo z Radia Lwów. Raz po raz zanosili się śmiechem, a Stern przyglądał się im z zazdrością. Wśród dziennikarzy wyróżniał się genialny naśladowca głosów, niejaki Józef Wieszczek, który zabawiał teraz przyjaciół, parodiując pieklącego się przed mikrofonem Hitlera. A kiedy porzucił rolę wodza Trzeciej Rzeszy, wszedł pod stolik, by udawać krowę, potem psa, kota i świnię, a za każdą nową rolę otrzymywał gromkie brawa.
   Ten ekscytujący szum głosów i dźwięków i jakaś dziwna poza, jaką przyjęli niczym aktorzy w teatrze, niespodziewanie przeniosły Sterna myślami niecałe sto metrów dalej, do wylotu ulic Trybunalskiej i Krakowskiej.
   Przypomniał sobie pewien mroźny styczniowy poranek. Tamtego dnia ze względu na przenikliwy, zimny wiatr zrezygnował ze spaceru i pojechał na uczelnię tramwajem. Wysiadł na przystanku przy ratuszu, a kiedy znalazł się pod rzeźbą Amfitryty, natknął się na dwóch stróżów prawa, którzy usiłowali odgonić gapiów. Zaciekawiony podszedł bliżej. Nie wierzył własnym oczom: na kamiennym murku otaczającym fontannę siedział zamarznięty nagi mężczyzna. Wyglądał tak, jakby wykąpał się w orzeźwiającym strumieniu i nie bacząc na trzaskający mróz, po prostu na chwilę przysiadł.Jeden tylko drobiazg burzył to złudzenie – siedzący zamiast twarzy miał bezkształtną masę.
   Ta upiorna aranżacja zrobiła na Sternie ogromne wrażenie. Dlaczego ktoś posadził zmasakrowane męskie zwłoki na murku obok rzeźby nimfy wodnej? Roztrzęsiony przyspieszył kroku, ale kilka razy jeszcze się obejrzał za siebie, nim zniknął w Trybunalskiej.
   Wszedł do gmachu uczelni, unikając spojrzeń studentów, zupełnie jakby czuł się winny. Starał się zapomnieć o tym, co widział, lecz podczas przerwy studenci nie mówili o niczym innym. Szeptali między sobą, że nieszczęśnikiem, którego zwłok pilnowała teraz pod ratuszem policja, był ich kolega z grupy Szymon Lach. Dlaczego jednak lubiany przez wszystkich chłopak został zamordowany? Stern nie znajdował na to wyjaśnienia.
   Najbardziejżywiołowo zareagowała Sara Reddig. Kiedy dotarła do niej informacja o tragicznej śmierci kolegi, bez słowa wybiegła z zajęć i nie pokazywała się na uczelni przez kilka dni, a kiedy wreszcie wróciła, nikt już nie chciał się z nią zadawać. Nawet Róża Winkler, najlepsza przyjaciółka, siedząca zwykle obok niej, przeniosła się do innej ławki.
   Rozpacz w rodzinie zamordowanego była ogromna. Szymon był jedynakiem. Jego matka połknęła jakieś leki, próbując się otruć. Na pogrzebie obecni byli wszyscy koledzy z roku, przyszły też delegacje z innych wydziałów i wykładowcy, zabrakło jednej osoby – Sary.
   Śledztwem, ze względu na sąsiedztwo ratusza i niesłychaną drastyczność zbrodni, zajął się znajomy Sterna z komendy wojewódzkiej, inspektor Andrzej Zięba. Natychmiast odszukał Jakuba na uczelni i bez pukania wparował do jego gabinetu.
   – Były otwarte, więc wszedłem. Chyba się, Kuba, nie gniewasz? – zaczął od progu swoją grę.
   Jakub był tak zaskoczony, że bez słowa podsunął gościowi krzesło. Latem zeszłego roku po jakimś pijaństwie przeszli na „ty” i pozornie powinno im to ułatwić wzajemne kontakty, lecz każdy z nich, jak górski owczarek pilnujący swoich owieczek, niezwykle czujnie dbał o własny rewir.
   – Unikasz mnie, przestałeś mnie chyba lubić? – rzucił grubas.
   – Skądże znowu.
   – Tak właśnie myślałem. Pomogę ci, jeśli ty mi pomożesz – ciągnął inspektor, rozwalając sięna krześle i gapiąc się na wiszący na ścianie widoczek parku Stryjskiego.[L.J]
   – Co mam robić?
   – To już inna gadka. Na początek daj mi listę obecności z tamtego dnia.
   – Z jakiego dnia?
   – Kuba, proszę cię, nie udawaj!
   – Po co ci to?
   – Zwykła formalność.
   – Rozczaruję cię. Żadnej listy nie ma.
   – Żartujesz?
   – Nie żartuję! Byłem zbyt pochłonięty tematem, by zawracać sobie głowę jakąś buchalterią. Alepamiętam, że było wtedy dziewięć osób. Trzech chłopaków – Szymon, Robert i Paweł, dwie narwane studentki – Sara i Róża, i cztery spokojne, kibicujące im panny – Ruta, Joanna, Amelia i Zyta.
   Stern wyrwał z zeszytu kartkę, potem sięgnął do przybornika po zaostrzony ołówek i starannym pismem zapisał alfabetycznie dziewięć imion i nazwisk.
   – To wszyscy? – zapytał inspektor, chowając kartkę do kieszeni. – Przypomnij sobie, to bardzoważne.
   – Wszyscy, chyba wszyscy. Ale możesz to sprawdzić. Zapytaj kogoś, bo ja nie ręczę.
   – Pan bywszy redaktor chce się wykpić? Jest ponoć wybitnym ekspertem i naprawdę nie wie, ktowpadł na tak makabryczny pomysł?
   – Chwilowo nie mam pojęcia i będę cię prosił o dyskrecję! – powiedział chłodno Stern.
   – Ty mnie? A jaki ja mam w tym interes, żeby się zgodzić?
   – Nie masz wyjścia. Obaj nie mamy. – Jakub zagrał z inspektorem va banque.
   Zięba wyszedł, a Stern siedział jeszcze przez chwilę nieruchomo. W najdrobniejszych szczegółach zapamiętał tamte ćwiczenia, lecz jego mózg jakoś nie kwapił się podsunąć mu najmniejszą choćby podpowiedź, która rzuciłaby światło na ciemność okrywającą wszystko niczym obrzydliwa, wisząca nad miastem chmura.
   Po miesiącu sprawa zaczęła powoli przycichać i życie na uczelni wróciło – jeśli można w ogóle tak mówić – do normy. Śmierć Szymona Lacha potraktowano jako pojedynczy wybryk szaleńca, który zaszył się gdzieś, i sądzono, że tylko kwestią czasu jest schwytanie go i osadzenie w więzieniu. Policja, zasłaniając się dobrem śledztwa, nie udzielała żadnych informacji. Kiedy jednak znad Karpat nadciągnęła trzydniowa zadymka zapowiadająca koniec srogiej zimy, z poniedziałku na wtorek pod pomnikiem Adonisa (vis-à-vis „Atlasa”, w którym teraz właśnie szampańsko bawili się z Hillelem) znaleziono nad ranem drugą ofiarę szaleńca: przysypaną śniegiem dziewczynę owiniętą całunem. „Dziewczynę niezwykłej urody” – jak się wyraził inspektor Zięba, który natychmiast przyszedł do gabinetu Sterna, by podzielić się z nim ekscytującą wiadomością.
   – Śnieg przykrył ślady, nikt niczego nie widział i nie słyszał, lecz ty na pewno będziesz w kursie!
   Taki wstęp nie spodobał się Sternowi, wietrzył jakiś podstęp.
   – Czy to nie dziwne? – powiedział Zięba, tym razem gapiąc się na widoczek przedstawiający
   Kopiec Unii Lubelskiej.– Ona także uczęszczała na twoje nauki! Znasz ją, to Sara Reddig, córka ginekologa z kliniki przy Pijarów. Podobno dorabiała sobie w jakiejś księgarni jako sprzedawczyni. Oczywiście nie od razu ją rozpoznaliśmy. Trzeba było sporo wyobraźni, by poznać w niej twoją studentkę. Jakiś czubek wcielił się w rolę Indianina i zwyczajnie ją oskalpował.
   Słysząc to, Stern o mało nie zemdlał. Spotkała go największa z możliwych kar. Wiele by dał, żeby wiadomość okazała się nieprawdziwa, lecz faktów nie dało się zmienić.
   – Przepraszam cię, Kuba, ale miarka się przebrała. Masz zakaz prowadzenia zajęć na uczelnii jeszcze dzisiaj dostaniesz wypowiedzenie. Za zgodą dziekana przepytałem wszystkie studentki i studentów z twojej grupy. I wiesz co? Opowiadali ciekawe, bardzo ciekawe rzeczy. – Inspektor oderwałwzrok od wyblakłej akwarelki i spojrzał badawczo na Sterna. – Dlaczego nie powiedziałeś mi prawdy? Mówili, że za twoim przyzwoleniem brali udział w jakimś upiornym eksperymencie.
   Czy mógłbyś zdradzić, na czym on polegał?
   Jakub roześmiał się nerwowo. Rzucanie na niego podejrzenia tylko go rozzłościło. Był, i wcale nie musiał tego udowadniać, jak żona Cezara – poza wszelkim podejrzeniem. A ekspery-ment? Słuchacze sami sypali pomysłami, a on ledwo nadążał zapisywać je na tablicy. Nie przypuszczał nawet, że młodzi ludzie, w większości pochodzący z dobrych domów, mogą kryć w sobie aż tak mroczne pokłady zbrodni, które on jak akuszer wydobył tylko na światło dzienne. Garnęli się na jego zajęcia i nawzajem podsycali swoją wyobraźnię, która niczym projektor miała wyświetlić zapierający dech upiorny film.
   Nie mógł się wyprzeć przed inspektorem, że to on – natural-nie w ramach ćwiczeń – poprosił słuchaczy o przygotowanie własnych scenariuszy dla fikcyjnego psychopaty. Ku zaskoczeniu Sterna największą inwencję wykazała Sara – najspokojniejsza z grupy, jak mu się wtedy zdawało, i sprawiająca na kolegach wrażenie lekko zakompleksionej. To ona pierwsza przygotowała nieprawdopodobny wręcz projekt. Opowiedziała z detalami, jak by postąpiła, gdyby miała się wcielić w seryjnego zabójcę. Podała miejsce, a nawet sposób uśmiercenia czterech ofiar. Niestety zajęcia zbyt wcześnie się skończyły i Sternowi udało się zapisać na tablicy tylko trzy z nich. Pierwszą „jej” ofiarą był Szymon Lach, doskonale zapowiadający się karnista pochodzący z rodziny o starych sądowniczych tradycjach.
   Potem chyba poczuła się jakoś głupio, bo dla zatarcia złego wrażenia oznajmiła, że sama chętnie zostanie drugą ofiarą, i zapytała, czy może ktoś jeszcze zgłosi się na ochotnika. Wśród śmiechów podniósł się las rąk, pierwszy był Paweł Zimmer.
   Ćwiczenia przeciągnęły się aż na przerwę i wtedy doszło do sceny, która Sternowi zapadła głęboko w pamięć. Pod drzwiami czekała już druga grupa studentów z niecierpliwiącym się wykładowcą Emilianem Kanclerzem. Kanclerz wszedł do sali, przeczytał zapisany na tablicy plan Sary,a potem ostentacyjnie poprosił woźnego o jego wytarcie. Studenci Sterna nawet na korytarzu jeszcze zawzięcie dyskutowali, tworząc kolejne nieprawdopodobne scenariusze, a Kanclerz odprowadzał ich chłodnym wzrokiem.
   Zgodnie z prośbą Jakuba, żadna z tych informacji nie dostała się do publicznej wiadomości, a umiejętnie rozpuszczane przez agentów Zięby plotki o przysypanej śniegiem pijaczce ostudziły targające społeczeństwem emocje. Stern miał do pokonania jeszcze jedną karkołomną przeszkodę – nowego naczelnego „Kuriera”, Marka Mańkiewicza, który zaczął wokół tej sprawy niepokojąco intensywnie węszyć. Redaktor postawił więc wszystko na jedną kartę. Przeprowadził z naczelnym długą rozmowę i ten warunkowo nałożył na tę wiadomość embargo. Ceną był jednak powrót do redakcji. Pod presją Stern w końcu się zgodził.
   Nie zaznał jednak spokoju. Gazeta wcale nie była bezpiecznym schronieniem. Minął ledwie miesiąc, gdy do redakcji „Kuriera” wparował Zięba, siadł na biurku Sterna i z grobową miną oznajmił:
   – Żarty się skończyły! Pan redaktor ma nieziemski kłopot!
   – Dlaczego nieziemski?
   – Bo ów student, który zgodził się zeznawać przeciwko tobie, od kilkunastu godzin nie żyje.
   Spisałem jego zeznania, chłopak przez ciebie czuł się zagrożony, możesz być pewien...
   – Jeśli wierzysz w jego słowa, po co te ceregiele? – przerwał mu Stern, demonstracyjniewyciągając złożone dłonie. Zięba zaklął, a redaktor, nie tracąc rezonu, poczęstował go papierosem.
   Według relacji Zięby, u wylotu Halickiej, tuż przy rzeźbie atletycznego Neptuna, znaleziono w piątek kolejną, trzecią już ofiarę szaleńca: chłopaka o kruczych włosach – brakujący element demonicznej układanki.
   Stern aż się wzdrygnął. Ofiarą był Paweł Zimmer. To on od pierwszego dnia studiów miał z Sarą na pieńku. Robił jej niewybredne kawały, a nawet otwarcie groził. Jego marzeniem było wprowadzenie na studiach zasady numerus nullus, ostrej segregacji rasowej na wzór amerykańskiego prawa wobec Murzynów.
   Zimmer był wybitnie zdolnym studentem, ale też wyjątkową kanalią. Należał do organizacji, której celem było zwalczanie „żydostwa rozwijającego się w gospodarce i sztuce”. Stern odmówił wtedy zapisania na tablicy podyktowanego przez Pawła zdania, że „Scenariusz Sary jest tylko chałatem, który może przymierzyć byle szuja”. Tym porównaniem Paweł Zimmer jeszcze bardziej naraził się całej grupie. Najwyraźniej chciał zrobić dziewczynie na złość, bo dodał, że w tak skrojonym ubranku powinien się znaleźć zaplanowany feler. „Jakaś wada, miła koleżanko – kpił w najlepsze – która uczyni go bardziej naturalnym, na przykład biały guzik przyszyty do przepoconej, zawszonej mycki”.
   Kiedy wygłosił przed grupą tę swoją chamską tyradę, Stern nie wyrzucił go z sali, tylko próbował obrócić jego słowa w nonsensowny żart. Sara Reddig milczała dla świętego spokoju, lecz jej spojrzenie wyraźnie mówiło, że się zawiodła na wykładowcy.
   Ledwie Zięba opuścił redakcję, rozpętała się burza. Jakub został wezwany do naczelnego. Tym razem, mimo długiej rozmowy z Maniem, nie udało mu się utrzymać embarga na wiadomość. Szef oświadczył, że nie ma zamiaru robić z „Kuriera” gazetki kościelnej. Jego podstawowym celem było zwiększenie nakładu i szybko dopiął swego.
   Rewelacyjny temat otrzymała Wilga de Brie. Dziennikarka wykorzystała podarowaną przez los szansę i przedstawiła hipotetyczny przebieg zdarzeń, oparty na relacjach świadków. Przepytała nocnych stróżów z narożnych kamienic, mleczarzy i piekarzy, a nawet panienki wiadomej profesji, które nad ranem mogły wracaćod klientów. Potem znalazła idealny punkt obserwacji: okno w ratuszu, skąd rozpościerał się fantastyczny widok na kamiennego władcę mórz.
   Stern musiał przyznać z nieukrywaną zazdrością, że doskonale wykonała swoją pracę. Opisała wystający z gardła studenta trójząb i dziwną lekkość zastygniętego ciała, pasującą do stworzonej przez Hartmana Witwera rzeźby. Bez skrupułów wykorzystała nadarzającą się okazję, by zaistnieć jego kosztem.

   Kończyli już drugą butelkę, a mimo to mroczne myśli nie opuszczały Jakuba. Nalał sobie kolejny kieliszek wódki i szybko przełknął, nie patrząc na adwokata. W tej samej sekundzie poczuł zaskakujący ból, który rozlewał się po całym ciele i z każdym głębszym oddechem zakorzeniał się pod żebrami. Miał wrażenie, że trafił do jatki za starym teatrem, w której jakimś zmyślnym narzędziem włożonym przez usta lub odbyt oprawcy pozbawiali go właśnie wnętrzności. Próbował stłumić niepokorną wyobraźnię, lecz dziesiątki scen odrażających mordów, które kiedyś opisał, trawiły go od środka.
   Machinalnie napełnił kieliszek i znów wypił, lecz przyniosło to tylko chwilową ulgę. Kiedy oparł się o bordową welurową kanapę, słuchając śpiewanego przez pianistę szlagieru Ordonki, uwolniona wyobraźnia zastawiła na niego kolejną pułapkę. W jednej sekundzie siedząca pod oknem młoda prostytutka, studiująca przyniesione przez kelnera menu, wiła się w jego wyobraźni pod kamienną figurą Diany, osaczona przez psy spuszczone przez boginkę ze smyczy.
   Samuel zauważył nienaturalne zamyślenie Jakuba i odsunął jego kieliszek.
   – Kuba, chyba masz już dosyć? – zapytał z dziwnym uśmieszkiem, jakby dając mudo zrozumienia, że to ostatnia chwila na uratowanie duszy. – Jasne, obaj mamy dosyć – dodał szybko, by nie urazić kolegi. Podniósł do góry rękę, chcąc przywołać kelnera, lecz Jakub zaoponował:
   – Ani się waż! – powiedział, usiłując stłumić czkawkę. – Właśnie teraz, dzięki tej radiowejbandzie, przyszła mi do głowy genialna myśl. Ten, kto popełnia te zbrodnie, prowadzi z nami taką samą grę jak Wieszczek, na którego porykiwania dają się nabrać słuchacze. Znam zakończenie sztuki, brakuje mi tylko reżysera i aktorki.
   – Rzeczywiście oryginalne – kpił Hillel. – Radzę ci to zapisać, Gwiazdorze.
   – A jeśli jestem pewny – Stern ciągnął pijacki wywód – tylko nie mam dowodów? To co? No,co mi teraz powiesz, chytry Basie?
   – Tym gorzej dla ciebie. Wierz mi, jutro, gdy wytrzeźwiejesz, wszystkie twoje odkrycia nie będąwarte funta kłaków.
   – Więc zabierz mnie teraz do domu. Jestem świnią, obiecałem jej i znowu nie dotrzymam słowa.
   – Coś jej obiecał?
   – Spokój, tylko spokój – powiedział Jakub i zamilkł.
   Samuel dyskretnie przywołał kelnera i zapłacił. Potem ubrał zataczającego się Jakuba w płaszcz i troskliwie odtransportował dorożką na Pohulankę. Otworzył skrzypiącą furtkę i wprowadził przyjaciela na ganek. Oparł o drzwi, nacisnął dzwonek, a gdy tylko usłyszał kroki Anny, natychmiast się oddalił.


   Wtorek, 10 maja 
    

   Nad ranem obudził Jakuba tępy ból głowy. Nie otwierając oczu, usiłował przypomnieć sobie dziwaczny sen. Śniło mu się, że ubrany w nowiutki drelichowy mundur maszerował na front. Na głowie miał hełm, na ramieniu karabin M, na plecach zaś wypchany żołnierski tornister. Szedł z innymi, wyzuty z prywatnego życia, pozdrawiany przez przypadkowych przechodniów.
   Kurz wzbijał się z bruku, w kark niemiłosiernie prażyło go słońce, a on spocony i spragniony mijał dom Hillela, zupełnie jakby trafił na kraniec świata.
   W otwartym oknie zobaczył wychylającego się przyjaciela. Samuel machał do niego ręką.
   – Brawo, Jakub! Wyglądasz znakomicie! Kiedy wrócisz, musimy znowu wpaść do „Atlasa”.
   Właśnie. Był wczoraj w „Atlasie” i wcale się tego nie wypiera. Troskliwy Hillel odstawił go pod same drzwi, potem Jakubowi urwał się film. A teraz w cudowny sposób odnalazł się w swoim łóżku, w piżamie, nakryty ciepłą kołderką, jak malutkie dziecko.
   Otworzył oczy. Powoli zwlókł się z łóżka i podszedł do okna, lecz widok nieba wcale nie poprawił jego nastroju. Zdawało mu się – a może był tego pewien, lecz bał się przyznać – że od wczoraj wisi nad miastem ten sam obrzydliwy obłok i żaden wiatr nie jest w stanie go przepędzić. Tak właśnie mógł wyglądać świat po przepiciu: wielgachne, zawieszone w przestrzeni „coś”, co lada chwila mogło zwalić się z hukiem na jego obolałą głowę.
   Nawet nie chciał myśleć o tym, co powie Anna. Bał się jej gadania, a jeszcze bardziej płaczu dzieci, gdy podniesionym głosem będzie wygłaszać przy nich umoralniającą gadkę. Z pewnością czai się już w salonie, czekając, kiedy wreszcie skazaniec wyjdzie ze swego gabinetu, on zaś, wiedząc o tym, na próżno stara się odwlec egzekucję.
   Nagle otworzyły się drzwi i czyjaś usłużna ręka, ale nie Anny, podała mu kubek gorącego bulionu i chrupiącą kajzerkę. Tą wyrozumiałą istotą była Magda.
   – Która godzina? – zapytał, mile zaskoczony.
   – A która pana interesuji?
   – O dziesiątej miałem być w ratuszu. – Jak przez mgłę przypomniał sobie zapis, który zrobiłpoprzedniego dnia w terminarzu. – Tak, najpierw ratusz, a potem...
   – Ma pan jeszczy cały pół godziny. Pani prosiła grzecznie, by pana nie budzić. Kwadrans już,jak do apteki wyszła. Ale z bulionem to był mój pomysł – dodała, wyraźnie oczekując pochwały. –
   Wcześniej zaprowadziłam Kasię do Kistryna. Jak pan widzi, ja od rana nie próżnuji.
   – Jesteś fenomenalna – zaczął z entuzjazmem, lecz zabrakło mu puenty. – Nie wiesz, czy...
   – Wiem – ubiegła jego pytanie. – Zaraz dam panu świeżej koszuli, krawatkę i skarpetki. Na mójkinol, bez nikakich pan zdąży.
   Stern spojrzał na zadarty nos Magdy i mało się nie zakrztusił. W ekspresowym tempie ogolił się, robiąc w lustrze dzikie miny do Piotrusia. Potem ubrał się – rozanielony Piotruś nie spuszczał z niego wzroku – i z podkrążonymi oczami wyszedł na ulicę.

   Do ratusza dotarł kwadrans po dziesiątej. Patrzył na kamienne lwy z tarczami, na próżno usiłując przypomnieć sobie nazwisko urzędnika, które zapisał w kalendarzu. Potem jak bilardowa kula wpadł do sekretariatu, podrywając siedzącą za biurkiem sekretarkę. Przedstawił się, a wtedy spotkała go niespodzianka.
   – Myślałam, że pan już wie. Pańskie spotkanie zostało odwołane.
   Jakub próbował dociec, jaki był tego powód, lecz sekretarka zbyła go tylko uśmiechem.
   – Spóźnił się pan, ale to nie ma nic do rzeczy.
   – To znaczy, że zdarzyło się coś ważniejszego, co...
   – Teraz trwa narada w sprawie zajezdni tramwajowej. U pana prezydenta jest główny inżynier.
   Pańska sprawa musi więc poczekać.
   – Ile?
   – Zostanie pan powiadomiony.
   Stern zamierzał już wyjść, kiedy nagle z gabinetu prezydenta wyszedł jakiś urzędnik. Na widok dziennikarza oniemiał i zrobił się czerwony. Potem skinął głową, co mogło wyglądać na przywitanie, i zniknął.
   – Czy to był pan A...
   – To był właśnie pan A... rkacki – powiedziała sekretarka podniesionym głosem, wyraźnie dającdo zrozumienia, żeby nie zawracał jej więcej głowy i wreszcie sobie poszedł.
   Stern zamknął za sobą wielkie dębowe drzwi. Mógłby oczywiście pobiec za panem Arkackim, czy jak mu tam, i zapytać go wprost, co to wszystko ma znaczyć. Dlaczego jednego dnia prezydentowi zależy na wyjaśnieniu pochodzenia tajemniczej przesyłki, drugiego zaś nie ma już na to ochoty? A może Jakub narozrabiał wczoraj w „Atlasie” i jeden usłużny telefon zrobił z niego persona non grata? Po chwili doszedł jednak do wniosku, że to coś więcej niż zwykła zmiana prezydenckich planów, że w te knowania wdał się ktoś, kto przesadnie dba o wizerunek prezydenta. Dlaczego prezydent niekazał zadzwonić na przykład do Zięby, tylko do niego?
   Szedł korytarzem w kierunku wyjścia, po połyskującej, idealnie wyfroterowanej posadzce. Zaaferowany stanął przy oknie i spojrzał z góry na Rynek. Obrócona do niego plecami Diana w otoczeniu sfory psów zdawała się nic sobie nie robić z jego obaw. Ludzie kręcący się przy fontannie także.Na kamiennym murku tuliła się para zakochanych, pozując fotografowi do zdjęcia. Błysnął flesz, rozświetlając szarość dnia. Stern pomyślał, że zupełnie inny widok spędza sen z oczu prezydenta. Pomyślał też, że jak na razie obaj są biernymi obserwatorami czyjejś wyrafinowanej gry.

   Wściekły wszedł do redakcji i pierwsze kroki skierował do Mania, domagając się wyjaśnień.
   – Kuba, wiedziałem, że przyjdziesz. Twoja podrażniona ambicja...
   – Zrobiłem z siebie głupka.
   – Po pierwsze, spóźniłeś się! Po drugie, nie wiesz jeszcze wszystkiego. I zrozum, że nie miałeminnego wyjścia. Czasem i ja muszę zapomnieć o czytelnikach.
   Stern stał nieruchomo, wpatrując się w Mania i czekając na wyjaśnienia.
   – O wpół do dziesiątej odebrałem telefon, to fakt. Zaraz zadzwoniłem do ciebie, lecz Magdapowiedziała, że przed chwilą właśnie wyszedłeś. Na pociechę powiem ci, że on nawet cię podziwia...
   – Daruj sobie...
   – No dobra, ale to musi pozostać między nami: prezydent ma teraz inny kłopot. Wczorajpo południu kierownik referatu geodezji upił się i zgwałcił w ratuszu swoją sekretarkę. Wiem o tym, mam cały opis zajścia.
   – Jeszcze się zastanawiasz? Daj to na pierwszą stronę!
   – Nie mogę. Prosił, by nie drukować tej rewelacji. – Manio zniżył głos. – Chyba nie muszę citłumaczyć: rocznica śmierci Marszałka.
   – I zgodziłeś się? Nie wierzę! Przecież jedno z drugim nie ma nic wspólnego!
   – Sęk w tym, że dzieje się to w jednym mieście – uciął Manio. – Proponuję, byś wymazał nasząrozmowę z pamięci. À propos, dowiedziałem się, że chciał rozmawiać z tobą jako ekspertem o „zaproszeniach”. Ktoś przysłał mu osobliwy list ze szkicem fontanny Diany, do tego jakiś wkurwiający wierszyk o..., mniejsza z tym. – Machnął ręką, nie mogąc przypomnieć sobie jego treści. – Wczoraj pod twoją nieobecność goniec z ratusza dostarczył mi jeden taki egzemplarz. – Manio wyjął z koperty zaproszenie i podniósł nad głowę. – Proszę bardzo, co o tym sądzisz?
   Stern nawet nie zareagował. Czuł się po prostu oszukany. Kątem oka patrzył na dzieło szaleńca trzymane przez naczelnego ponad głową, lecz postanowił zachować wnioski dla siebie.
   – No, spójrz. Według mnie ta Diana wygląda jak ladacznica.
   Nadal milczał.
   – Masz rację, może to nie jest aż tak ważne. – Naczelny przeczytał po cichu rymowany tekst. –Podobno takie same dziwne „zaproszenia” z infantylnym wierszykiem dostali jego zastępcy. I jest jeszcze coś. Prawdopodobnie ta sama osoba wysłała do prezydenta ostatni artykuł Wilgi, teno Pawle Zimmerze, z podkreśleniami. A swoją drogą czegoś tu nie rozumiem: Wilga pisze teksty, a ciebie zapraszają na salony jako konsultanta?
   Manio roześmiał się z własnego dowcipu, potem podniósł słuchawkę, by poprosić do siebie długonogą Andreę.
   Rozmowa była skończona. Stern wycofał się do swojego gabinetu. Skołowany zaparzył kawę, siadł w fotelu i by poprawić sobie humor, zagłębił się w lekturze najnowszego numeru „Kuriera”. Na pierwszej stronie widniało zdjęcie warty honorowej przy grobie Marszałka na Wawelu, nad nim zaś ogromny tytuł: „W trzecią rocznicę zgonu”, a pod nim sążnisty artykuł Mania.
   Jakub siorbał wrzącą kawę i w żółwim tempie, ziewając z nudów, czytał dalej: Matka Gauleitera z Lipska, Chawa Chemnizter, zmarła w przytułku żydowskim w Warszawie.
   Nie dokończył lektury, z drzemki też nic nie wyszło – przeszkodziła mu w tym Wilga. Nie miał śmiałości zwrócić jej uwagi, więc w milczeniu cierpiał, gdy wkręcała do maszyny kartkę i ostro zabierała się do pracy. Ona także się nie odzywała, nawet nie patrzyła w jego stronę, wyraźnie go ignorując. W ciągu półtorej godziny, i to bez chwili odpoczynku, zdążyła napisać dwa artykuły i jak na złość wcale nie zamierzała przestać. Jej metoda okazała się skuteczna. Stern pierwszy nie wytrzymał.
   – W porządku! Wygrałaś. Jeśli chcesz, możemy zawrzeć układ, tylko, na Boga, przestań!
   – Kto na nim skorzysta?
   – Ty i ja. Wiesz sama, że tak skomplikowanej sprawy nie da się prowadzić w pojedynkę.
   – Od kiedy zaczynamy? – Nie ustępowała.
   – Od zaraz! – oznajmił Jakub. – Tylko, błagam, przestań wreszcie tak barabanić.
   Wilga uśmiechnęła się tryumfalnie, pocałowała Sterna w policzek i wyszła do sekretariatu pochwalić się nowymi tekstami.

   Kiedy zniknęła za drzwiami, Jakub zapadł się głębiej w fotelu. Nie spodziewał się po Wildze takiej reakcji. Zadowolony przykrył się gazetą i zamknął oczy. Wtedy, nie wiedzieć dlaczego, przypomniał sobie pewną historię, która zdarzyła się trzy lata temu w maju. Miał wrażenie, chociaż nieumiałby tego udowodnić, że wspomnienie ma związek z ostatnimi wydarzeniami na Rynku. Do Lwowa przyjechał wtedy inżynier Stefan O., wybitny okultysta i wizjoner, znany nie tylko w kraju, lecz także za granicą. Było słoneczne popołudnie, kiedy wysiadł z pospiesznego pociągu relacji Warszawa – Lwów. Podróżował sam. Wyszedł z hali dworca na plac Wilsona i spojrzał na tonącą w wiosennych promieniach słońca katedrę Świętego Jura. Stern był w pogotowiu, krył się za żeliwnym słupem i z ukrycia zrobił gościowi kilka zdjęć.
   Widział, jak inżynier wsiadł do dorożki, i słyszał nawet, jak zamówił kurs do hotelu „George’a”.
   Dostrzegł też dwie skórzane walizki, które tamten postawił przy nogach po swojej prawej stronie. Stern natychmiast wskoczył na rower i nie zwracając na siebie uwagi, ruszył za nim. Trzymał się w bezpiecznej odległości, lecz nie umknęło jego uwagi, że w alei Focha, tuż przed Gródecką, jakiś zuchwały batiar rzucił się pod konia, a kiedy dorożkarz gwałtownie zahamował, koleś tego ryzykanta zwyczajnie sprzątnął mniejszą walizkę. Zniknął z nią, jakby się zapadł pod ziemię.
   Wtedy Jakub Stern przedstawił się Stefanowi O. i zaoferował pomoc, lecz ten odmówił. Był roztrzęsiony. Powtarzał, że ukradziono mu niezwykle cenny maszynopis, jedyny egzemplarz, jaki posiadał, i zamiast do hotelu kazał się wieźć fiakrowi na najbliższy komisariat policji. Dziennikarz nie chciał się więcej narzucać i obserwował z oddali wejście do Komisariatu VII przy Gródeckiej 90. Czekał niecałe trzy kwadranse. Gość po złożeniu zeznań tą samą dorożką pojechał do hotelu „Bristol”, przy ulicy Legionów. Stern z czystej ciekawości pojechał za nim.
   Później dowiedział się, że mimo postawienia na nogi całej miejskiej policji niczego nie udało się ustalić – walizka zapadła się jak kamień w wodę. Być może – spekulował dziennikarz – wylądowała w jakimś cuchnącym śmietniku na Krakidałach, a jej zawartość została pogryziona przez szczury. Z pewnością zuchwały złodziej liczył na coś więcej, a zapisane kartki nie przedstawiały pewnie jego zdaniem żadnej wartości.
   Przypomniał też sobie wykład na uniwersytecie prowadzony przez Stefana O. Sala pękała w szwach – wielu lwowiaków przyszło zobaczyć europejską sławę. Stern i Hillel z trudem znaleźli wolne miejsca.
   Podczas pierwszej części warszawski gość rysował na tablicy skomplikowane figury, objaśniał zebranym przyczyny przełomu wiary, a wreszcie zacytował z pamięci znaczny fragment niedokończonej powieści zatytułowanej „Nieśmiertelność”, która, jak się wyraził, „zaginęła w niezwykle tajemniczych okolicznościach”.
   Stern zapamiętał niski, nosowy głos wizjonera, którym zdawał się on usypiać słuchaczy, bez trudu docierając do samego jądra ich podświadomości. Według zebranych poruszane kwestie były niezwykłej wagi. Wtajemniczeni usłyszeli wykład o „kryzysie psychiki i przyszłości świata” oraz o kipiącym „astralu”, z którego zbudowany jest wszechświat. Dowiedzieli się też, że poznając oddech śmierci, poznaje się nieśmiertelność.
   Na spotkanie przybyło grono wykładowców (głównie z wydziałów filozoficznego i matematycznego), niewielka grupka studentów, sporo zgrzybiałych radców i kancelistów pamiętających czasy CK Galicji i Lodomerii z Wielkim Księstwem Krakowskim. Na sali panowała cisza przerywana tylko tłumionymi pokasływaniami i skrzypieniem foteli. Na zakończenie pierwszej części wykładu Stefan O. zwrócił się do zebranych z pytaniem, czy wierzą w opisaną przez niego przyszłość. Zamiast odpowiedzi rozległy się burzliwe oklaski. Stern oczywiście miał ochotę natychmiast zaprzeczyć, nie śmiał jednak podnieść ręki. Był przecież redaktorem z „Kuriera”, który jak aportujący pies miał tylko przynieść czytelnikom sensację.
   Pod koniec wystąpienia Stefana O. niespodziewanie zgasło światło, potęgując niesamowity nastrój. Wśród głośnych komentarzy woźny przyniósł lichtarz z zapalonymi świecami, a później kryształową karafkę z wodą i szklankę dla gościa.
   Stefan O. jakby nie zauważał tych problemów. Bez pośpiechu nalał do szklanki wody i napił się.
   W tej samej sekundzie, gdy skończył pić, żarówki w żyrandolach na nowo rozbłysły.
   I wtedy nadszedł decydujący moment – zapowiedziana w zaproszeniach prognostyka.
   Na prośbę mistrza przypadkowo wylosowani goście zapisali na karteczkach pytania, które zebrał do wazy przechodzący wzdłuż rzędów profos. Gość odpowiadał, stojąc za katedrą. Wyjaśnienia były tak celne, że zainteresowani, nie dowierzając, reagowali głośnymi komentarzami. A kiedy odczytał pytanie: „Czy będzie wojna?”, wszyscy zamarli w oczekiwaniu. Mistrz namyślał się przez chwilę, potem zdecydowanym głosem kategorycznie zaprzeczył. I wtedy rozległy się burzliwe brawa.
   Na koniec szacowny gość wyjął z wazy ostatnią kartkę i szybko przebiegł po niej wzrokiem. Zatroskany spojrzał na salę, jakby szukając autora, i oświadczył, że na to jedno pytanie nie może, więcej, nie chce udzielić odpowiedzi.
   I tak spotkanie zakończyło się nieoczekiwanym zgrzytem. Nawet bukiet kwiatów wręczony przez wnuczkę dziekana wydziału filozofii nie zatarł przykrego wrażenia.
   Przed dwudziestą Hillel i Stern wyszli z uczelni. Postanowili wracać do domu pieszo. Jakub miał wielką ochotę podyskutować z przyjacielem na temat spotkania, lecz ten, jak na złość, przez całą drogę uparcie milczał. Kiedy dotarli pod dom dziennikarza, adwokat zwrócił się do niego z dziwnym pytaniem.
   – Dlaczego mistrz mnie okłamał?
   – Ciebie? Nie rozumiem.
   – To ja zapytałem go o wojnę.
   Jakub był zaskoczony.
   – Sądzisz, że skłamał? Jaki niby miałby w tym cel?
   – Nie wiem, ale się przekonamy.
   Hillelścisnął dłoń przyjaciela i zniknął w gęstej mgle ścielącej się nisko nad Pohulanką.
   Jakub zamknął za sobą furtkę i zamyślony wszedł na ganek. Ciekawiło go jeszcze jedno – jakie było to ostatnie pytanie, na które mistrz nie udzielił odpowiedzi.

   Teraz, trzy lata po wykładzie inżyniera Stefana O., instynkt podpowiadał Sternowi, że tamto wydarzenie i te obecne mają z sobą jakiś związek. Hillel wspomniał, że jeden z jego klientów widział na Krakidałach dziwny maszynopis. Podobno zapisane kartki leżały na straganach między wiklinowymi koszami, wyszczerbionymi szablami i skubanymi gęsiami, nabierając swojskiego zapaszku i pokrywając się plamami od niemytych rąk i padających kropli deszczu.

   Około południa, jakby wykorzystując nieobecność Wilgi, odwiedził Sterna Marek Mańkiewicz. Siadł na brzegu biurka i z tajemniczą miną sięgnął do kieszeni marynarki. Wyjął z niej wiśniowe wieczne pióro i teatralnym gestem położył przed Jakubem.
   – Co o tym powiesz?
   – Boże, przecież to mój waterman! – Jakub poderwał się z krzesła. – Ile ja się go naszukałem!
   – Czy aby na pewno twój?
   – Dostałem go od Krezusa. Spójrz, tu są moje inicjały. Dziwne, spisałem go na straty, a jednaksię odnalazł.
   – Powiedzmy, że pewna osoba znalazła i uprzejmie przyniosła do mego gabinetu.
   Stern uważnie spojrzał na Mania.
   – Kto? Nie rozumiem, dlaczego kluczysz?
   – To była de Brie. Napisała fantastyczny tekst – „Strach Amfitryty”, który nigdy się nie ukazał,bo ja i ty zawarliśmy umowę.
   – Żałujesz?
   – Nie mam wątpliwości, że gdyby jej tekst się ukazał, ludzie pisaliby do nas na bank jeszczeprzez kilka miesięcy.
   – Dlaczego teraz mi o tym mówisz?
   – Wilga dotarła na miejsce zbrodni, zanim zabrano zwłoki.
   – Chodzi ci o tego mojego studenta Szymona?
   Mańkiewicz kiwnął głową.
   – Wypytywał mnie już o to Zięba i wszystko mu powiedziałem. Szedłem wtedy na ćwiczenia.
   Rozglądałem się wokół fontanny, szukałem jakichś śladów, pewnie nachyliłem się...
   – Załóżmy, że wiesz o czymś, o czym nie chcesz mi na razie powiedzieć. Nie mam do ciebiepretensji, bo przecież mogłeś znaleźć się tam przypadkowo, a jeśli tak, to...
   – Insynuujesz, że mam coś wspólnego z tym parszywym zdarzeniem.
   – Czy coś takiego powiedziałem?
   – Manio, przestań bawić się ze mną w ciuciubabkę. Przychodzisz z tym po paru miesiącach?
   Lepiej od razu powiedz, o co ci chodzi?
   – Ta nowa od początku ma wyjątkowe szczęście – powiedział naczelny, ziewając. – Przeszukaładokładnie fontannę i znalazła leżący w śniegu zgubiony przez ciebie drobiazg. A jak się dowiedziała, że ofiarą był właśnie twój student, skojarzyła fakty i...
   – Chyba mnie nie podejrzewasz? Znasz mnie od lat i wiesz, że muchy bym nie skrzywdził...–Jakub się nastroszył.
   – Przepraszam, jeśli cię uraziłem, ale gdybyś mógł coś sobie przypomnieć...
   – Sęk w tym, że mam w głowie pustkę – powiedział Stern, zaciskając zęby.
   – Wierzę ci już, chłopie, wierzę, ale gdyby tak przypadkiem wróciła ci pamięć, to po prostuzajdź do mnie. – Mańkiewicz uśmiechnął się rozbrajająco i nie wiadomo dlaczego puścił do Sterna oko.
   Gdy Manio wyszedł, Jakub niecierpliwie odkręcił nasadkę pióra. Dokładnie obejrzał stalówkę i stwierdził, że jest w idealnym stanie. Potem sprawdził tłoczek, podnosząc go pod światło. Odkręcił zakrętkę kałamarza i powoli, precyzyjnym ruchem nabrał atramentu. Delikatnie strzepnął i z namaszczeniem wykaligrafował na czystej kartce jedno słowo: „Sara”.
   Z zadowoleniem przyglądał się, jak ciemnoniebieski atrament szybko wsiąka w papier. Pióro jak wyrzut sumienia domagało się dalszych odpowiedzi i dlatego, by nie kusić losu, Jakub na wszelki wypadek schował je do szuflady biurka. Akurat w tym momencie weszła Wilga i zauważyła jego zmieszanie.
   – Dowiedziałam się, że masz przede mną jakieś tajemnice.
   Stern nie miał zamiaru brnąć w jej słowne pułapki i czekał na wyjaśnienia.
   – Czemu nie powiedziałeś mi o twoim poprzedniku?
   – Bo nie widzę żadnego związku między nim a naszym śledztwem – odrzekł spokojnie, gniotąckartkę z wykaligrafo--wanym imieniem i wrzucając ją do kosza.
   – A ja przeciwnie – powiedziała, siadając na krawędzi biurka. – Czy wiesz, że on z tobąrywalizował?
   – Szczere gratulacje! Już po pierwszej wizycie na uniwersytecie masz takie osiągnięcia?
   – Nie kpij. Ustaliłam, że twój poprzednik, Emilian Kanclerz, wcale nie był lubiany. Studenciprzezywają go Wykałaczka, bo nawet na wykładach nie przestaje dłubać w zębach, albo Maska, gdyż jego pokerowa twarz nie odzwierciedla żadnych uczuć.
   – Mogłabyś jaśniej?
   – Co powiesz o facecie, który kupuje markowe papierosy, chociaż nie pali? O kimś, kto uwielbiazapach tytoniu i częstuje studentki, a niełatwo mu, jak powiadają, odmówić.
   – Coś sugerujesz?
   – Na uczelni chodzą słuchy, że prawie wszystkie dziewczyny zaliczały prawo rzymskie przezłóżko.
   Stern milczał. To fakt, jego poprzednik wydawał mu się nieco zagadkowy. Był też może trochę wyniosły, ale jeśli wziąć pod uwagę osiągnięcia naukowe, nie ta wada wyróżniała go spośród innych uczonych. Miał na koncie kilkanaście prac naukowych i rozpraw, za które dziennikarz wysoko go cenił.
   – Kanclerz jest wybitnym znawcą prawa rzymskiego – powiedział Stern. – Jego specjalnościąjest ustawodawstwo Augusta. To tytan pracy, autor wielu podręczników z dziedziny prawa rodzinnego, a do tego znany działacz sportowy. Jest też inicjatorem i sponsorem wystaw malarskich. Podobno nie ma dzieci. Mieszka gdzieś na Kleparowie, skąd dojeżdża na uczelnię samochodem.
   – I nie zastanowiło cię, co czuł taki „wybitny znawca”, kiedy odebrałeś mu pracę?
   Stern nie odpowiedział. Nigdy nie przyszło mu do głowy, że rywalizował z Wykałaczką, nie interesowały go też rozważania o zaplanowanym upokorzeniu. Wyrzuty sumienia? Przerabiał to już setki razy, zawsze wtedy, gdy opublikował jakiś krytyczny artykuł o kimś, kto zaraz potem przestawał mu się kłaniać.

   Po powrocie do domu nie mógł sobie znaleźć miejsca. Nie smakował mu obiad, denerwowały go paplanie Kasi i płacz Piotrusia, więc wcisnął Annie jakieś kłamstwo i po prostu wyszedł. Musiał poprosić Hillela o radę, jak powinien postąpić.
   Ani się spostrzegł, jak znalazł się na Zielonej. I znowu, jak kiedyś, omal nie wpadł pod koła rozpędzonego tramwaju z żółto-czarną reklamą oleju samochodowego Galkar-LUX, który nagle wynurzył się z ulicy Szewczenki.
   Z bijącym sercem przebiegł przez jezdnię i stanął przed dwupiętrową secesyjną kamienicą. Oparł się plecami o ścianę i ciężko łapał powietrze. W końcu głęboko odetchnął i nacisnął dzwonek przy tabliczce „Samuel Hillel – adwokat”, którą ktoś złośliwie porysował jakimś ostrym narzędziem.
   Wszedł do Hillela, rzucił się na szeroki fotel i bez żadnych wstępów zapytał go o chmurę.
   – Chmura? – Samuel starał się zachować powagę.
   – Przynajmniej ty nie udawaj.
   Adwokat nie udawał. Widział w Jakubie rzadki przypadek paranoi i szukał sposobu, by jak najdelikatniej mu to powiedzieć.
   – Powiadasz, że jakaś czarna morda wisi nad miastem – bawił się z Jakubem w kotka i myszkę –i że się do ciebie szczerzy?
   – Tak, lecz z tego okna jej nie widać. Musielibyśmy...
   – Zapewne coś musimy zrobić! Tyle że bardziej martwi cię jakiś szkaradny obłok niż sobotniprzyjazd Hitlera do Rzymu?
   Stern nie podchwycił tego tematu. Znał erystyczne zapędy Hillela i nie zamierzał stawać z nim do słownego pojedynku. Przyjaciel tymczasem wyjął z barku karafkę i dwa kryształowe kieliszki.
   Powoli napełnił je po brzegi.
   – Gdybyś się pytał, to „Mikolasch” z moich starych zapasów!
   Stern wypił starkę jak należało – „dwoma strzałami” i z trudem łapał oddech.
   – Miałeś wczoraj w „Atlasie” nietęgą minę. Wyglądałeś, chłopie, jakbyś chciał nas wszystkich...
   – Co?
   – Mniejsza o to. Czy bywszy asystent ryczałtowy, a obecnie wybitny pismak ma wolną chwilkę?
   – Hillel popatrzył na Jakuba niewinnym wzrokiem. – Chciałbym cię zabrać w pewne niezwykleważne dla mnie miejsce, gdzie kiedyś czekałem na ciebie, lecz ty miałeś ponoć jakieś ważniejsze sprawy. Więc jak?
   – Nie mógłbyś jaśniej?
   – Pójdziemy na Pasieczną, na grób hrabiny Sołowiowej, a potem odprowadzę cię do domu.Zgoda? – rzucił i nie czekając na odpowiedź, ciągnął: – Niedługo miną dwa lata, jak hrabina pojednała się ze swoim Bogiem... Pojednała się albo i nie, kto to może wiedzieć... Muszę jej zameldować, że tak jak chciała, sprzedałem jej ruchomości, a pieniądze przekazałem na ołtarz u Świętego Jura.
   Stern nie oponował. Zaczekał, aż Hillel zamieni ciemnozielony jedwabny szlafrok na garnitur i przygładzi krótko przyciętą bródkę.
   Po kilku minutach opuścili dom przy Zielonej. Adwokat z jakiegoś powodu prowadził go dłuższą drogą, cały czas zagadując. Szli ruchliwą o tej porze Łyczakowską, mijali sklepy, zakłady rzemieślnicze i knajpy, w których skupiało się życie legendarnej ulicy.

   Cmentarz był niemal pusty. Przy jakimś dalszym grobie kręciła się ubrana na czarno kobieta, modląc się i podlewając kwiaty.
   – Swietłana przez całe dorosłe życie chciała być sama – powiedział Hillel, zapalając zapałkąznicz. – Zerwała wszelkie kontakty, wyrzuciła zdjęcia, podarła listy, skrupulatnie oczyściła swoją przeszłość ze śladów po kimś, kogo kiedyś kochała i kto nikczemnie ją oszukał. Po cichu wyjechała z Petersburga, by we Lwowie przestać istnieć. I udało się jej: teraz tylko ja i ty znamy miejsce jej pochówku.
   Stern nie słuchał Hillela. Zgodnie ze swoim przyzwyczaje-niem sumował i dzielił cyfry z daty urodzin i śmierci hrabiny. W końcu zaplątał się w tych operacjach i uspokoił się dopiero, osiągnąwszy niepodzielną trójkę. Potem przeczytał napis wykonany srebrnymi literami:Jest’ żyzń iwoskriesienije.
   – Wiesz, z czym będę ją kojarzył? – usłyszał ciche pytanie Samuela.
   – Ze zdychającym szpakiem zamkniętym w klatce?
   – Pudło.
   – A może z kadzidełkami zabijającymi starczy smród? – rzucił złośliwie Stern, lecz Hillel nieprzejął się jego uszczypliwością.
   – Z aromatycznymi rydzami, które piekła na rozpalonych do czerwoności fajerkach,i z posiwiałym warkoczem, który upinała w kok w świetle naftowej lampy. Jak ona ślicznie śpiewała, zanim zaczęła palić te swoje ohydne cygaretki. Mogłem słuchać godzinami, gdy nuciła:
   Utro tumannoje, utro siedoje...
   – Jesteś romantyczny?
   – Może właśnie dzięki niej?
   Po chwili zmówili swoje modlitwy za spokój zmarłej. Słowa „Ojcze nasz” mieszały się ze słowami kadyszu: „Niech będzie wsławione i poświęcone wielkie Jego imię”.
   – Oby dusza jej została związana w węzełku życia! – powiedział smutno Hillel, zamykającna sekundę oczy.
   Za bramą cmentarną adwokat znów stał się bardziej rozmowny, jakby przychodząc na grób, zrzucił krępujące brzemię.
   – W tym mieście nic się przede mną nie ukryje. Słyszałem niepokojące plotki o tobie. Są tacy,którzy winią cię za wszystkie nieszczęścia.
   – Zdążyłem się już do tego przyzwyczaić – powiedział Stern i zaśmiał się jakimś diabolicznymśmiechem, płosząc siedzącą na gałęzi wronę.
   – Ja, oczywiście, nie wierzę w nie – dodał szybko Hillel. – Nieboszczyk Witwer, ten którypoustawiał swoje rzeźby na Rynku, z pewnością też by nie uwierzył. Znam rodziców Sary Reddig. To zresztą moja daleka rodzina. Mieszkają na Sygniówce. Wiem, że planowali ślub córki, a jej przyszłym mężem miał być syn właściciela papierni ze Stanisławowa. Obrzydliwie bogaty chłopak. Rodzice, rzecz jasna, przyklepali ten związek. Sara miała tylko zdobyć dyplom. Była...
   – Była nieprzeciętnie zdolna – zakończył Stern.
   – Tak. Jej ojciec i matka byli z niej dumni, lecz kiedy córka zbuntowała się przeciw ich woli,po prostu wynajęli jej mieszkanie.
   – Trudno uwierzyć, że spisali ją na straty.
   – Ojciec gotów był jej wybaczyć – powiedział Samuel – ale matka...
   Samuel spojrzał na Jakuba pytająco, lecz kiedy zauważył zamyślenie kolegi, niespodziewanie zmienił temat i zaczął barwną opowieść o żydowskiej orkiestrze ze Lwowa, przygrywającej teraz na weselach w palestyńskim kibucu.

   Kiedy po trzech godzinach Jakub pojawił się w domu, Anna mogła wreszcie dać upust emocjom.
   – I co, jesteś zadowolony? Hillel jest dla ciebie ważniejszy niż rodzina? Szwendasz się z nimod wczoraj, narażając się na kpiny. A może się już do niego przeprowadziłeś?
   – Byliśmy na cmentarzu zobaczyć grób Sołowiowej – zaczął tak spokojnie, jak tylko potrafił. –To rosyjska hrabina – dodał. – Samuel opowiadał, że śpiewała Wertyńskiego i że była mistrzynią w smażeniu rydzów.
   – Zdziecinniałeś? Zostawiasz mi na głowie dom, bo jakaś ruska hrabina zawodziła romansei smażyła grzyby? Zapominasz o swoich obowiązkach, no, ale skoro już jesteś, może jej coś wreszcie powiesz. Niech przestanie trajkotać, bo obudzi małego.
   – Kto?
   – Kasia! Niech przestanie mnie drażnić tym idiotycznym prymitywnym akcentem.
   – „Lwowskiej Fali” słucha cała szkoła. Nie wydaje ci się zabawne, że naśladuje Tońciai Szczepcia?
   – Beznadziejne mizdrzenie się do publiczności. Obawiam się, że Magda też przykłada siędo tego. Zastanawiałam się na poważnie, czy...
   – Daj spokój! Nie lubisz jej, bo jesteś...
   – Tak, jestem ponuraczką, której każecie śmiać się na zawołanie.
   – Mamo, tak mówią wszyscy w naszej klasie – odpowiedziała krnąbrnie córka.
   – No i masz to swoje wychowanie! Zobaczysz, jeszcze kiedyś ta twoja kochana córeczkapodniesie na mnie rękę. – Zaraz jednak, widząc w oczach pasierbicy łzy, pożałowała tych słów. Ale nie zrobiła nic, by im zapobiec. Nie zatrzymała też Kasi, gdy ta wybiegła z domu do koleżanki.
   Dlaczego tak bardzo ją kochał i wcale tego nie ukrywał? Dlaczego dałby się za nią posiekać? Niekiedy, patrząc na baraszkującego Piotrusia, odganiał od siebie natrętną myśl, że nie jest jego ojcem, że jest nim ktoś, kogo Anna poznała, gdy pracując w „Kurierze”, zaniedbywał ją. Ale myśli te ustąpiły szybko, gdy Anna rzuciła przekornie:
   – No, spójrz na Piotrusia! Wykapany tatuś, rośnie mały uparciuch! No, no! Nie gniewaj się,mamusia tylko żartowała, prawda, synku? Teraz tatuś się ubierze i pójdziemy razem na spacer do Cetnerówki. Zobaczymy wiewiórki i kwitnące kasztanowce.
   Anna zamilkła i spojrzała na męża. Uśmiechał się, jakby zgadzając się na jej propozycję, więc wstała z fotela i szybko poszła się ubrać. Ubrała też Piotrusia i po kwadransie weszła do salonu.
   Jakub nadal siedział zamyślony, przewracając strony gazety.
   – Szukasz czegoś?
   – Przepraszam – odpowiedział i szybko się poderwał. – Właśnie znalazłem coś, od czego będziezależeć...
   – Czyjeś życie? – dokończyła Anna. – Ale chyba nie nasze, bo ty dalej bujasz w obłokach.
   Nie kryjąc złości, sama poszła na spacer z Piotrusiem, lecz po niecałej godzinie wróciła. Gniew szybko jej przeszedł. Kupiła nawet dla Jakuba piwo marcowe, a dla Kasi malinowego lizaka i precle.
   – Kuba, czy musimy się wiecznie kłócić? – rzuciła ze skruszoną miną, stawiając przed nimnapełniony kufel. – Tak mi przykro, że się uniosłam – pocałowała go mocno – ale gdybyś nie robił mi ciągle na złość, żylibyśmy jak po ślubie. Pamiętasz?
   Nie wychodziła z jego gabinetu. Patrzyła, jak analizuje jakiś tekst i szybkimi ruchami ołówka nanosi poprawki.
   – Jeśli masz chęć teraz popracować, nie będę ci przeszkadzać. Przyjdę później, zgoda?
   – Zgoda, kochanie.
   Była o niego zazdrosna, tak jak on kiedyś o nią, lecz nie chciała się do tego przyznać. Ciągle miała wrażenie, że inne kobiety zbyt długo na niego patrzą, obserwując jego szpakowate włosy, wyprostowaną sylwetkę i energiczny chód.
   Dlaczego pod jego nieobecność zaglądała do jego pokoju, szukając jakiegoś namacalnego śladu, jakiegoś bibelotu, który potwierdziłby jej wątpliwości? Co takiego się stało, że aż tak zaczęło jej na nim zależeć?
   Odkąd jej figura po porodzie nabrała bardziej kobiecych, zaokrąglonych kształtów, stale wypytywała go, dokąd idzie i kiedy wróci, jakby czuła się zagrożona, jakby się obawiała, że pewnego dnia wybierze młodszą i ładniejszą, choćby jedną spośród gotowych na wszystko, zadurzonych wnim studentek.
   Podobał jej się jego swobodny styl bycia i wygląd. Lubiła patrzeć, jak wychodził z łazienki w samych spodenkach, idealnie ogolony nowoczesną brzytewką Toledo, którą mu kupiła na imieniny. Pachnący kosmetykami z fabryki Ihnatowicza, z podniecającą męską nutą. Miał zwyczaj przeczesywaniawłosów palcami i nikt na całym świecie – była pewna – nie robił tego tak uwodzicielsko. I było w nim jeszcze coś, czego się bała i co pociągało ją w nim najbardziej – szalona wyobraźnia, pozwalająca mu z łatwością kreować coraz to nowe światy.
   – Czy młoda mama pamięta, że za tydzień jej urodziny? Masz jakieś specjalne życzenie?
   – Tylko jedno. – Zaczęła się tajemniczo uśmiechać, patrząc mu w oczy. – Nazywa się„Marechal Niel”, jak minister wojny za Napoleona III.
   – A co to takiego?
   – Zgadnij! Chcę, żebyś posadził ją przed domem, przy ganku. To specjalna, stara odmiana,której nie trzeba przycinać na wiosnę. Jest boska. Ma delikatne, złote płatki. Kupisz mi ją?
   Domyślił się, że chodzi o różę, i natychmiast się zgodził.
   Kiedy wyszła, Jakub położył się na kozetce i sięgnął po gazetę. Popijając piwo, z zadowoleniem oglądał trzecią stronę „Kuriera” z wielką reklamą szamponu ELIDA. Lubił spływające na niego skupienie, gdy w domu panowała cisza. Kolejny raz zlustrował rycinę polskiego bombowca P-37 „Łoś”, który na wystawie lotniczej w Białogrodzie okazał się międzynarodowym szlagierem, a potem nagle przypomniał sobie ohydne zaproszenie, które pokazał mu Manio. Coś, co wryło mu się w pamięć i prześladowało go przez cały dzień: dwie zrośnięte czołami główki z rozlanego czerwonego atramentu i szkic Diany stojącej w rozkroku na kamiennym postumencie niczym łyczakowska kurwa. Intencje artysty były jasne: niedługo na Rynku pod ratuszem ma się rozegrać kolejny dramat.

   Środa, 11 maja 

   